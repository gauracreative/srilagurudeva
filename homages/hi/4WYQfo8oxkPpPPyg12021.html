<!DOCTYPE html><html lang="en"> <head> <meta charset="utf-8"> <meta name="viewport" content="width=device-width, initial-scale=1"> <meta name="csrf-token" content="L7ghvXG79R6giSJzvrU8XhYTOnlKue5QcOUWt2Wy"> <title>Srila Gurudeva Centennial - 2021 - Home</title> <meta name="description" content="Express, soothe your heart - glorify the great Vaisnava on His centennial appearance year and after. Srila Gurudeva, Srila Bhaktivedanta Narayana Goswami Maharaja!"> <meta name="keywords" content="Vrindavan, Govardhan, Navadvip, darshan, virtual tour"> <meta name="author" content="Srila Gurudeva Centennial Team"> <meta property="og:locale" content="en"/> <meta property="og:type" content="website"/> <meta property="og:title" content="SrilaGurudeva.com - Worldwide Vaisnava glorification" /> <meta property="og:description" coExpress your heart - make your ntent="Express, soothe your heart - glorify the great Vaisnava on His centennial appearance year and after. Srila Gurudeva, Srila Bhaktivedanta Narayana Goswami Maharaja!"/> <meta property="og:url" content="https://srilagurudeva.com"/> <meta property="og:site_name" content="srilagurudeva.com"/> <meta property="og:image" content="/img/og1.jpg" /> <meta property="og:image" content="/img/og2.jpg" /> <meta property="og:image:type" content="image/jpeg" /> <meta property="og:image:width" content="533" /> <meta property="og:image:height" content="533" />  <link rel="preconnect" href="https://fonts.gstatic.com"> <link href="https://fonts.googleapis.com/css?family=Nunito:200,400,600,700" rel="stylesheet"> <link href="https://fonts.googleapis.com/css2?family=Tangerine:wght@700&display=swap" rel="stylesheet">  <link rel="preload" as="style" href="/build/assets/front-8df60b53.css" /><link rel="modulepreload" href="/build/assets/front-5968c20e.js" /><link rel="modulepreload" href="/build/assets/module.esm-a9f152bb.js" /><link rel="stylesheet" href="/build/assets/front-8df60b53.css" data-navigate-track="reload" /><script type="module" src="/build/assets/front-5968c20e.js" data-navigate-track="reload"></script>  <script async src="https://www.googletagmanager.com/gtag/js?id=UA-180254315-1"></script><script> window.dataLayer = window.dataLayer || []; function gtag(){dataLayer.push(arguments);} gtag('js', new Date()); gtag('config', 'UA-180254315-1');</script> </head> <body class="font-sans antialiased"> <div class="flex flex-col min-h-screen bg-saffron-200 justify-between">  <header x-data="{ open: false }" class="flex flex-col"> <div id="topNav" class="flex justify-between w-full bg-saffron-200 border-b-4 border-dark z-50 shadow fixed xl:static px-6 lg:px-8"> <div class="py-2"> <a class="block" href="/" title="Home"> <img class="h-9 mx-auto" src="/img/logo-navbar.png" alt="In Memory of Śrī Śrīmad Bhaktivedānta Nārāyana Gosvāmī Mahāraja"> </a> </div> <div class="flex flex-col flex-grow"> <div class="flex justify-between py-2 mx-auto">  <div class="hidden xl:flex xl:space-x-8 xl:-my-px lg:ml-10"> <div class="relative block" x-data="{ open: false }" @mouseleave="open = false" @close.stop="open = false"> <div @mouseover="open = ! open"> <span class="inline-flex items-center py-1 px-2 text-md text-dark mt-1 font-bold uppercase hover:bg-saffron-300 hover:text-white transition duration-150 ease-in-out cursor-pointer"> Srila Gurudeva</span> </div> <div x-show="open" x-transition:enter="transition ease-out duration-200" x-transition:enter-start="transform opacity-0 scale-95" x-transition:enter-end="transform opacity-100 scale-100" x-transition:leave="transition ease-in duration-75" x-transition:leave-start="transform opacity-100 scale-100" x-transition:leave-end="transform opacity-0 scale-95" class="absolute z-50 w-48 rounded-md shadow-lg origin-top-right right-0" style="display: none;" @click="open = false"> <div class="rounded-md shadow-xs py-1 bg-white bg-gold-100 text-dark" @mouseover="open = true"> <a class="block px-4 py-2 text-lg leading-5 hover:bg-saffron-300 hover:text-white focus:outline-none focus:bg-saffron-300 fopcus:text-white transition duration-150 ease-in-out" href="/sri-guru-astakam"> Sri Guru Astakam</a> <a class="block px-4 py-2 text-lg leading-5 hover:bg-saffron-300 hover:text-white focus:outline-none focus:bg-saffron-300 fopcus:text-white transition duration-150 ease-in-out" href="/biography"> Biography</a> <a class="block px-4 py-2 text-lg leading-5 hover:bg-saffron-300 hover:text-white focus:outline-none focus:bg-saffron-300 fopcus:text-white transition duration-150 ease-in-out" href="/ambrosial-quotes"> Ambrosial Quotes</a> </div> </div></div> <a class="inline-flex items-center py-1 px-2 text-md text-dark mt-1 font-bold uppercase hover:bg-saffron-300 hover:text-white transition duration-150 ease-in-out" href="/on-guru-tattva"> On Guru Tattva</a> <div class="relative block" x-data="{ open: false }" @mouseleave="open = false" @close.stop="open = false"> <div @mouseover="open = ! open"> <span class="inline-flex items-center py-1 px-2 text-md text-dark mt-1 font-bold uppercase hover:bg-saffron-300 hover:text-white transition duration-150 ease-in-out cursor-pointer"> Well Wishers</span> </div> <div x-show="open" x-transition:enter="transition ease-out duration-200" x-transition:enter-start="transform opacity-0 scale-95" x-transition:enter-end="transform opacity-100 scale-100" x-transition:leave="transition ease-in duration-75" x-transition:leave-start="transform opacity-100 scale-100" x-transition:leave-end="transform opacity-0 scale-95" class="absolute z-50 w-48 rounded-md shadow-lg origin-top-right right-0" style="display: none;" @click="open = false"> <div class="rounded-md shadow-xs py-1 bg-white bg-gold-100 text-dark" @mouseover="open = true"> <a class="block px-4 py-2 text-lg leading-5 hover:bg-saffron-300 hover:text-white focus:outline-none focus:bg-saffron-300 fopcus:text-white transition duration-150 ease-in-out" href="/affectionate-blessings-from-guru-varga"> Blessings</a> <div class="relative block" x-data="{ open: false }" @mouseleave="open = false" @close.stop="open = false"> <div @mouseover="open = ! open"> <span class="block px-4 py-2 text-lg leading-5 hover:bg-saffron-300 hover:text-white focus:outline-none focus:bg-saffron-300 fopcus:text-white transition duration-150 ease-in-out cursor-pointer"> Appreciations</span> </div> <div x-show="open" x-transition:enter="transition ease-out duration-200" x-transition:enter-start="transform opacity-0 scale-95" x-transition:enter-end="transform opacity-100 scale-100" x-transition:leave="transition ease-in duration-75" x-transition:leave-start="transform opacity-100 scale-100" x-transition:leave-end="transform opacity-0 scale-95" class="absolute z-50 w-48 rounded-md shadow-lg origin-top-left left-0" style="display: none;" @click="open = false"> <div class="rounded-md shadow-xs py-1 bg-white bg-gold-100 text-dark" @mouseover="open = true"> <a class="block px-4 py-2 text-lg leading-5 hover:bg-saffron-300 hover:text-white focus:outline-none focus:bg-saffron-300 fopcus:text-white transition duration-150 ease-in-out" href="/well-wishes-and-words-of-affection-from-godbrothers"> Godbrothers</a> <a class="block px-4 py-2 text-lg leading-5 hover:bg-saffron-300 hover:text-white focus:outline-none focus:bg-saffron-300 fopcus:text-white transition duration-150 ease-in-out" href="/appreciations-from-contemporary-vaisnavas"> Contemporaries</a> </div> </div></div> </div> </div></div> <div class="relative block" x-data="{ open: false }" @mouseleave="open = false" @close.stop="open = false"> <div @mouseover="open = ! open"> <span class="inline-flex items-center py-1 px-2 text-md text-dark mt-1 font-bold uppercase hover:bg-saffron-300 hover:text-white transition duration-150 ease-in-out cursor-pointer"> Homages</span> </div> <div x-show="open" x-transition:enter="transition ease-out duration-200" x-transition:enter-start="transform opacity-0 scale-95" x-transition:enter-end="transform opacity-100 scale-100" x-transition:leave="transition ease-in duration-75" x-transition:leave-start="transform opacity-100 scale-100" x-transition:leave-end="transform opacity-0 scale-95" class="absolute z-50 w-64 rounded-md shadow-lg origin-top-right right-0" style="display: none;" @click="open = false"> <div class="rounded-md shadow-xs py-1 bg-white bg-gold-100 text-dark" @mouseover="open = true"> <a class="block px-4 py-2 text-lg leading-5 hover:bg-saffron-300 hover:text-white focus:outline-none focus:bg-saffron-300 fopcus:text-white transition duration-150 ease-in-out" href="/homages/special/gaudiya-organizations"> Gaudiya Organizations</a> <a class="block px-4 py-2 text-lg leading-5 hover:bg-saffron-300 hover:text-white focus:outline-none focus:bg-saffron-300 fopcus:text-white transition duration-150 ease-in-out" href="/homages/special/god-brothers"> Godbrothers</a> <a class="block px-4 py-2 text-lg leading-5 hover:bg-saffron-300 hover:text-white focus:outline-none focus:bg-saffron-300 fopcus:text-white transition duration-150 ease-in-out" href="/homages/special/braja-scholars"> Braja Scholars</a> <div class="relative block" x-data="{ open: false }" @mouseleave="open = false" @close.stop="open = false"> <div @mouseover="open = ! open"> <span class="block px-4 py-2 text-lg leading-5 hover:bg-saffron-300 hover:text-white focus:outline-none focus:bg-saffron-300 fopcus:text-white transition duration-150 ease-in-out cursor-pointer"> Sanga</span> </div> <div x-show="open" x-transition:enter="transition ease-out duration-200" x-transition:enter-start="transform opacity-0 scale-95" x-transition:enter-end="transform opacity-100 scale-100" x-transition:leave="transition ease-in duration-75" x-transition:leave-start="transform opacity-100 scale-100" x-transition:leave-end="transform opacity-0 scale-95" class="absolute z-50 w-80 rounded-md shadow-lg origin-top-left left-0" style="display: none;" @click="open = false"> <div class="rounded-md shadow-xs py-1 bg-white bg-gold-100 text-dark" @mouseover="open = true"> <a class="block px-4 py-2 text-lg leading-5 hover:bg-saffron-300 hover:text-white focus:outline-none focus:bg-saffron-300 fopcus:text-white transition duration-150 ease-in-out" href="/homages/sanga/preachers"> Sannyasis &amp; Global Preachers</a> <a class="block px-4 py-2 text-lg leading-5 hover:bg-saffron-300 hover:text-white focus:outline-none focus:bg-saffron-300 fopcus:text-white transition duration-150 ease-in-out" href="/homages/sanga/diksha-and-siksha-disciples"> Diksha &amp; Siksha Disciples</a> <a class="block px-4 py-2 text-lg leading-5 hover:bg-saffron-300 hover:text-white focus:outline-none focus:bg-saffron-300 fopcus:text-white transition duration-150 ease-in-out" href="/homages/sanga/grand-disciples"> Grand Disciples</a> </div> </div></div> </div> </div></div> <div class="relative block" x-data="{ open: false }" @mouseleave="open = false" @close.stop="open = false"> <div @mouseover="open = ! open"> <span class="inline-flex items-center py-1 px-2 text-md text-dark mt-1 font-bold uppercase hover:bg-saffron-300 hover:text-white transition duration-150 ease-in-out cursor-pointer"> Centennial Initiatives</span> </div> <div x-show="open" x-transition:enter="transition ease-out duration-200" x-transition:enter-start="transform opacity-0 scale-95" x-transition:enter-end="transform opacity-100 scale-100" x-transition:leave="transition ease-in duration-75" x-transition:leave-start="transform opacity-100 scale-100" x-transition:leave-end="transform opacity-0 scale-95" class="absolute z-50 w-64 rounded-md shadow-lg origin-top-right right-0" style="display: none;" @click="open = false"> <div class="rounded-md shadow-xs py-1 bg-white bg-gold-100 text-dark" @mouseover="open = true"> <a class="block px-4 py-2 text-lg leading-5 hover:bg-saffron-300 hover:text-white focus:outline-none focus:bg-saffron-300 fopcus:text-white transition duration-150 ease-in-out" href="https://www.audioseva.com" target=&quot;_blank&quot;> Audio Seva</a> <a class="block px-4 py-2 text-lg leading-5 hover:bg-saffron-300 hover:text-white focus:outline-none focus:bg-saffron-300 fopcus:text-white transition duration-150 ease-in-out" href="http://gurudevamemories.com" target=&quot;_blank&quot;> Gurudeva Memories</a> <a class="block px-4 py-2 text-lg leading-5 hover:bg-saffron-300 hover:text-white focus:outline-none focus:bg-saffron-300 fopcus:text-white transition duration-150 ease-in-out" href="http://gaudiyakirtan.com" target=&quot;_blank&quot;> Gaudiya Kirtan</a> <a class="block px-4 py-2 text-lg leading-5 hover:bg-saffron-300 hover:text-white focus:outline-none focus:bg-saffron-300 fopcus:text-white transition duration-150 ease-in-out" href="https://www.purebhakti.com/resources/ebooks-magazines/library" target=&quot;_blank&quot;> Srila Gurudeva’s Personal Library</a> <a class="block px-4 py-2 text-lg leading-5 hover:bg-saffron-300 hover:text-white focus:outline-none focus:bg-saffron-300 fopcus:text-white transition duration-150 ease-in-out" href="https://sgc2021.com" target=&quot;_blank&quot;> Other Initiatives</a> </div> </div></div> </div>  <div class="flex items-center xl:hidden mx-auto"> <button @click="open = ! open" class="inline-flex items-center justify-center p-2 rounded-md text-white bg-saffron-300 hover:bg-dark focus:outline-none transition duration-150 ease-in-out"> <svg class="h-6 w-6" stroke="currentColor" fill="none" viewBox="0 0 24 24"> <path :class="{'hidden': open, 'inline-flex': ! open }" class="inline-flex" stroke-linecap="round" stroke-linejoin="round" stroke-width="2" d="M4 6h16M4 12h16M4 18h16" /> <path :class="{'hidden': ! open, 'inline-flex': open }" class="hidden" stroke-linecap="round" stroke-linejoin="round" stroke-width="2" d="M6 18L18 6M6 6l12 12" /> </svg> </button> </div> </div> </div> <div class="py-2 flex justify-end space-x-2"> <a class="mt-1" href="/2021" title="Log in"> <svg class="w-6 h-6 fill-current text-saffron-300" xmlns="http://www.w3.org/2000/svg" viewBox="0 0 20 20" fill="currentColor"> <path fill-rule="evenodd" d="M3 3a1 1 0 011 1v12a1 1 0 11-2 0V4a1 1 0 011-1zm7.707 3.293a1 1 0 010 1.414L9.414 9H17a1 1 0 110 2H9.414l1.293 1.293a1 1 0 01-1.414 1.414l-3-3a1 1 0 010-1.414l3-3a1 1 0 011.414 0z" clip-rule="evenodd" /> </svg> </a> </div> </div>  <div :class="{'block': open, 'hidden': ! open}" class="hidden xl:hidden overflow-y-auto"> <div class="pt-16 pb-3 flex flex-col text-center"> <div class="text-dark text-xl font-semibold uppercase">Srila Gurudeva</div> <a class="block px-3 py-1 border-l-4 border-transparent text-base font-medium text-dark hover:text-saffron-300 focus:outline-none focus:text-saffron-300 transition duration-150 ease-in-out" href="/sri-guru-astakam"> Sri Guru Astakam</a> <a class="block px-3 py-1 border-l-4 border-transparent text-base font-medium text-dark hover:text-saffron-300 focus:outline-none focus:text-saffron-300 transition duration-150 ease-in-out" href="/biography"> Biography</a> <a class="block px-3 py-1 border-l-4 border-transparent text-base font-medium text-dark hover:text-saffron-300 focus:outline-none focus:text-saffron-300 transition duration-150 ease-in-out" href="/ambrosial-quotes"> Ambrosial Quotes</a> <a class="block px-3 py-1 border-l-4 border-transparent text-base font-medium text-dark hover:text-saffron-300 focus:outline-none focus:text-saffron-300 transition duration-150 ease-in-out" href="/on-guru-tattva"> On Guru Tattva</a> <div class="text-dark text-xl font-semibold uppercase">Well Wishers</div> <a class="block px-3 py-1 border-l-4 border-transparent text-base font-medium text-dark hover:text-saffron-300 focus:outline-none focus:text-saffron-300 transition duration-150 ease-in-out" href="/affectionate-blessings-from-guru-varga"> Blessings</a> <a class="block px-3 py-1 border-l-4 border-transparent text-base font-medium text-dark hover:text-saffron-300 focus:outline-none focus:text-saffron-300 transition duration-150 ease-in-out" href="/well-wishes-and-words-of-affection-from-godbrothers"> Godbrothers</a> <a class="block px-3 py-1 border-l-4 border-transparent text-base font-medium text-dark hover:text-saffron-300 focus:outline-none focus:text-saffron-300 transition duration-150 ease-in-out" href="/appreciations-from-contemporary-vaisnavas"> Contemporaries</a> <div class="text-dark text-xl font-semibold uppercase">Homages</div> <a class="block px-3 py-1 border-l-4 border-transparent text-base font-medium text-dark hover:text-saffron-300 focus:outline-none focus:text-saffron-300 transition duration-150 ease-in-out" href="/homages/special/gaudiya-organizations"> Gaudiya Organizations</a> <a class="block px-3 py-1 border-l-4 border-transparent text-base font-medium text-dark hover:text-saffron-300 focus:outline-none focus:text-saffron-300 transition duration-150 ease-in-out" href="/homages/special/god-brothers"> Godbrothers</a> <a class="block px-3 py-1 border-l-4 border-transparent text-base font-medium text-dark hover:text-saffron-300 focus:outline-none focus:text-saffron-300 transition duration-150 ease-in-out" href="/homages/special/braja-scholars"> Braja Scholars</a> <div class="text-dark text-xl font-semibold uppercase">Sanga</div> <a class="block px-3 py-1 border-l-4 border-transparent text-base font-medium text-dark hover:text-saffron-300 focus:outline-none focus:text-saffron-300 transition duration-150 ease-in-out" href="/homages/sanga/preachers"> Sannyasis &amp; Global Preachers</a> <a class="block px-3 py-1 border-l-4 border-transparent text-base font-medium text-dark hover:text-saffron-300 focus:outline-none focus:text-saffron-300 transition duration-150 ease-in-out" href="/homages/sanga/diksha-and-siksha-disciples"> Diksha &amp; Siksha Disciples</a> <a class="block px-3 py-1 border-l-4 border-transparent text-base font-medium text-dark hover:text-saffron-300 focus:outline-none focus:text-saffron-300 transition duration-150 ease-in-out" href="/homages/sanga/grand-disciples"> Grand Disciples</a> <div class="text-dark text-xl font-semibold uppercase">Centennial Initiatives</div> <a class="block px-3 py-1 border-l-4 border-transparent text-base font-medium text-dark hover:text-saffron-300 focus:outline-none focus:text-saffron-300 transition duration-150 ease-in-out" href="https://www.audioseva.com"> Audio Seva</a> <a class="block px-3 py-1 border-l-4 border-transparent text-base font-medium text-dark hover:text-saffron-300 focus:outline-none focus:text-saffron-300 transition duration-150 ease-in-out" href="http://gurudevamemories.com"> Gurudeva Memories</a> <a class="block px-3 py-1 border-l-4 border-transparent text-base font-medium text-dark hover:text-saffron-300 focus:outline-none focus:text-saffron-300 transition duration-150 ease-in-out" href="http://gaudiyakirtan.com"> Gaudiya Kirtan</a> <a class="block px-3 py-1 border-l-4 border-transparent text-base font-medium text-dark hover:text-saffron-300 focus:outline-none focus:text-saffron-300 transition duration-150 ease-in-out" href="https://www.purebhakti.com/resources/ebooks-magazines/library"> Srila Gurudeva’s Personal Library</a> <a class="block px-3 py-1 border-l-4 border-transparent text-base font-medium text-dark hover:text-saffron-300 focus:outline-none focus:text-saffron-300 transition duration-150 ease-in-out" href="https://sgc2021.com"> Other Initiatives</a> </div> </div> <div id="midNav" class="hidden xl:block pt-16 lg:pt-4 w-full text-center px-4 bg-gold-200 text-white"> <h1 class="font-nice text-7xl leading-none"> Srila Gurudeva Centennial 2021 </h1> </div> <div id="fixNav" class="flex flex-col w-full pt-16 xl:pt-2 relative min-w-screen pb-2 px-4 text-center bg-gold-200 text-white z-10"> <h3 class="text-xl font-semibold tracking-wide leading-tight"> Śrī Śrīmad Bhaktivedānta Nārāyana Gosvāmī Mahāraja &nbsp;&bull;&nbsp; 100th Anniversary </h3> <button id="upBtn" class="absolute right-8 top-1" style="display:none;"> <svg class="w-8 h-8 fill-current" xmlns="http://www.w3.org/2000/svg" viewBox="0 0 20 20" fill="currentColor"> <path fill-rule="evenodd" d="M10 18a8 8 0 100-16 8 8 0 000 16zm3.707-8.707l-3-3a1 1 0 00-1.414 0l-3 3a1 1 0 001.414 1.414L9 9.414V13a1 1 0 102 0V9.414l1.293 1.293a1 1 0 001.414-1.414z" clip-rule="evenodd" /> </svg> </button> </div> </header>  <main class="container xl:container-xl flex-grow mx-auto xl:px-6 xl:px-8 xl:pb-12"> <div class="bg-white overflow-hidden shadow-xl xl:rounded-t-none lg:rounded-lg w-full"> <div class="px-12 py-10 bg-flowery flex flex-col"> <form method="post" action="/homages/sanga/preachers"> <input type="hidden" name="_token" value="L7ghvXG79R6giSJzvrU8XhYTOnlKue5QcOUWt2Wy" autocomplete="off"> <div class="flex flex-col sm:flex-row sm:space-x-4 border-b-2 pb-8 border-dark"> <div class="flex flex-col space-y-2 w-full sm:w-1/3"> <select class="border-2 border-dark rounded-md px-3 py-1 text-dark text-lg text-bold bg-gray-100 w-full" id="country" name="country"> <option value="">any country</option> <option value="2" selected> India </option> <option value="1" > United States </option> <option value="6" > Brazil </option> <option value="36" > Australia </option> <option value="20" > United Kingdom </option> <option value="46" > Netherlands </option> <option value="8" > Russia </option> <option value="3" > China </option> <option value="12" > Germany </option> <option value="47" > Bolivia </option> <option value="85" > Costa Rica </option> <option value="21" > France </option> <option value="9" > Mexico </option> <option value="23" > South Africa </option> <option value="22" > Italy </option> <option value="28" > Canada </option> <option value="30" > Peru </option> <option value="88" > New Zealand </option> <option value="131" > Ukraine </option> <option value="66" > Hong Kong </option> <option value="27" > Argentina </option> <option value="11" > Philippines </option> <option value="111" > Guyana </option> <option value="26" > Spain </option> <option value="43" > Chile </option> <option value="56" > Sweeden </option> <option value="58" > United Arab Emirates </option> <option value="113" > Suriname </option> <option value="103" > Lithuania </option> <option value="54" > Portugal </option> <option value="110" > Fiji </option> <option value="62" > Austria </option> <option value="25" > Colombia </option> <option value="80" > Finland </option> <option value="29" > Poland </option> <option value="89" > Panama </option> <option value="104" > Slovenia </option> <option value="48" > Belgium </option> <option value="106" > Trinidad and Tobago </option> <option value="108" > Mauritius </option> <option value="63" > Serbia </option> <option value="132" > Curacao </option> <option value="78" > Singapore </option> <option value="82" > Norway </option> <option value="35" > Venezuela </option> <option value="4" > Indonesia </option> <option value="95" > Uruguay </option></select> <select class="border-2 border-dark rounded-md px-3 py-1 text-dark text-lg text-bold bg-gray-100 w-full" id="language" name="language"> <option value="">any language</option> <option value="1" > English </option> <option value="2" selected> Hindi </option> <option value="8" > Portuguese </option> <option value="3" > Spanish </option> <option value="4" > Chinese </option> <option value="7" > Russian </option> <option value="6" > Bengali </option> <option value="13" > Italian </option> <option value="5" > French </option> <option value="10" > German </option> <option value="16" > Polish </option> <option value="28" > Kannada </option></select> </div> <div class="flex flex-col w-full sm:w-1/3 text-dark text-xl leading-normal justify-between text-center"> <label for="tags[]"> <input type="checkbox" name="tags[]" value="2" label="video offering" value="2" checked="0"> video offering</label> <label for="tags[]"> <input type="checkbox" name="tags[]" value="3" label="audio offering" value="3" checked="0"> audio offering</label> <label for="tags[]"> <input type="checkbox" name="tags[]" value="4" checked label="written offering" value="4" checked="1"> written offering</label> </div> <div class="flex flex-col space-y-2 w-full sm:w-1/3"> <input type="text" class="border-2 border-dark rounded-md px-3 py-1 text-dark text-lg text-bold bg-gray-100 w-full" id="search" name="search" value="" placeholder="Search by devotee name" /> <button id="filterBtn" class="w-full rounded-md px-5 py-2 text-white text-xl text-center bg-saffron-300 font-semibold shadow"> Find more </button> </div> </div> </form> <h1 class="xl:px-8 mt-8 text-3xl font-bold text-saffron-300 uppercase">Sripad B.V. Siddhanti Maharaja</h1> <h2 class="xl:px-8 text-2xl font-semibold"> India, Vrindavan </h2> <div class="mt-8 xl:px-8"> <div class="border border-saffron-300 rounded-md shadow my-8 px-8 py-8 bg-orange-100 bg-spacer bg-center"> <img class="object-contain sm:max-w-xl mx-auto" src="/storage/uploads/A5KGUYMNeV8PYpwvmo66rN9XFLwjjlJnsR4gyBOw.jpeg" alt="" /></div> <p class="ce-paragraph"> <b>श्रील गुरुदेव का मेरे जीवन में आविर्भाव</b><b></b></p> <p class="ce-paragraph"> मदीय शिक्षागुरुपादपद्म नित्यलीला प्रविष्ट ॐ विष्णुपाद अष्टोत्तरशतश्री श्रीमद्भक्तिवेदान्त नारायण गोस्वामी महाराज का मेरे जीवन में आविर्भाव सम्भवत: वर्ष 1993 में दिल्ली के श्रीहरिनगर में हुआ। श्रील गुरुदेव प्राय: 7-8 दिन तक वहाँ रुके थे और प्राय: प्रतिदिन ही मैं उनसे हरिकथा श्रवण करने के लिये जाता था। धीरे-धीरे श्रील गुरुदेव की कृपादृष्टि मुझ पर पड़ी, उन्होंने मुझसे मेरा परिचय, मेरी विद्या आदि से सम्बन्धित बातें पूछनी प्रारम्भ की। उन दिनों श्रील गुरुदेव के निकट बैठने का बहुत सुयोग मिलता था, लोग कम होते थे, श्रील गुरुदेव व्यक्तिगत रूप से सभी से स्वयं ही प्रश्न करने हेतु कहते थे और अत्यधिक सरलता, स्नेहपूर्वक उत्तर प्रदान करते थे।</p> <p class="ce-paragraph"> <b>श्रील गुरुदेव एवं समन्वयवाद</b><b></b></p> <p class="ce-paragraph"> जब मुझे श्रील गुरुदेव के दिल्ली में होनेका सम्वाद प्राप्त होता था तब मैं प्रतिदिन सन्ध्या के समय उनकी हरिकथा श्रवण करने तो जाता-ही-जाता था, कभी-कभी श्रील गुरुदेव के प्रात: भ्रमण से पूर्व ही उनके स्थान पर पहुँचकर उनके साथ पार्क में भी जाता था। एक दिन जब श्रील गुरुदेव प्रात: भ्रमण करने हेतु कैलाश कॉलोनी स्थित पार्क में गये तब वहाँ पर बहुत से लोग बैठकर ओउम्, ओउम् शब्द का उच्च स्वर से उच्चारण कर रहे थे। यद्यपि उनका श्रील गुरुदेव से कोई पूर्व परिचय नहीं था तथापि श्रील गुरुदेव के साधुवेश को देखकर वे श्रील गुरुदेव के निकट आये तथा कुछ उपदेश प्रदान करने हेतु प्रार्थना करने लगे। उस समय श्रील गुरुदेव ने कहा, “आज कल देश-विदेश में समन्वयवाद नामक एक विषैला बीजाणु सर्वत्र अपने पैर पसार रहा है। चारों ओर समन्वयवाद की हवा चल रही हैं। सर्वधर्म-समन्वय का नारा लगाकर लोग मूली, बैंगन, गोभी, आलू, सोना, चाँदी आदि सभी को एक कहकर लोगों को भ्रमित कर रहे हैं। छलधर्म, लौकिक धर्म, शारीरिक धर्म, आत्मधर्म आदि सबकुछ एक कैसे हो सकता है? आप लोग वास्तविक वैदिक सनातन धर्म को समझने का प्रयास करना। लोगों की चिकनी-चुपड़ी बातों में मत आना।” इतना कहकर श्रील गुरुदेव सभी से विदाई लेकर पार्क में टहलने लग गये और लगभग आधे घण्टे के बाद पार्क में ही बैठ गये तथा उपस्थित भक्तों से कहने लगे, “आज-कल साधु-समाज में भी समन्वयवाद की प्रबलता है। सभी साधु एक समान हैं, सभी की सेवा करना, सभी का सङ्ग करना एक ही बात है। ऐसी भ्रान्त धारणा होती जा रही है। मायावादी, ब्रह्मवादी, वैष्णव क्या सभी एक हैं? क्या सभी के प्रति एक जैसी भावना होनी चाहिये? ऐसा कोई भी सज्जन, बुद्धिमान व्यक्ति स्वीकार नहीं कर सकता। अन्य साधुओं का तो कहना ही क्या, क्या चारों सम्प्रदायों के वैष्णवों में कोई तारतम्य नहीं है? क्या गौड़ीय वैष्णवों में परस्पर कोई तारतम्य नहीं है? गौड़ीय-सारस्वत वैष्णवों में भी तारतम्य है। इसलिये हमें श्रील रूप गोस्वामीपाद द्वारा उपदिष्ट पथ ‘कृष्णेति यस्य गिरि तं मनसाद्रियेत’ इत्यादि श्लोक के अनुरूप भिन्न-भिन्न स्तर के वैष्णवों के प्रति यथायोग्य भावना रखनी चाहिये। हमें ध्रुव महाराज, प्रह्लाद महाराज, पाण्डवों, हनुमान आदि भक्तों के चरित्रों से बहुत कुछ ग्रहण करना है किन्तु उसके द्वारा अपने आधार को दृढ़ करते-करते केवल राधादास्य रूपी अभिलाषा से युक्त भक्तों के चरित्र को आत्मसात् करने की कामना करनी चाहिये। इस प्रकार क्रमश: अग्रसर होना ही वास्तविक समन्वयवाद है। Proper Sequence, Proper Balance, Proper Adjustment होने पर ही ठीक-ठीक समन्वय करना अथवा समन्वयवाद के वास्तविक अर्थ को समझना सम्भवपर है।</p> <p class="ce-paragraph"> विद्यालय में प्रथम से दशम कक्षा तक गणित, इतिहास, विज्ञान इत्यादि सभी विषयों की शिक्षा छात्र का आधार प्रस्तुत करने के लिये दी जाती है किन्तु बाद में अर्थात्‌ अधिकार उन्नत होने पर केवल किसी एक विषय को केन्द्र करके ही अग्रसर होते हुए उसे एकान्तिक बनना होता है, उसी प्रकार विभिन्न स्तरों के भक्तों के चरित्र से आदर्श-शिक्षा ग्रहण करते-करते अन्तत: व्रजवासियों, उनमें भी मधुररस के, उनमें भी श्रीराधा-पक्षीय, उनमें भी श्रीरूप मञ्जरी आदि के भावों को धारण करने की योग्यता अर्जित करना ही एकान्तिक बनना है। श्रील सनातन गोस्वामीपाद ने श्रीबृहद्‌भागवतामृत के माध्यम से हमें विभिन्न साधुओं के तारतम्य अथवा वैशिष्ट्य से अवगत कराया है।</p> <p class="ce-paragraph"> व्रजमण्डल की परिक्रमा विष्णुस्वामी सम्प्रदाय में अन्तर्भुक्त पुष्टिमार्गीय भक्त भी करते हैं और हम भी करते हैं। तो क्या दोनों परिक्रमाएँ एक ही हैं? बाहरी रूप में वैसी दिखायी देने पर भी वे एक नहीं हैं। पुष्टिमार्गीय वैष्णव प्राय: वात्सल्य-रस तक की लीला-स्थलियों पर ही जाते हैं, उन्हें राधाकुण्ड, उद्धवक्यारी, जावट इत्यादि से कुछ लेना-देना नहीं है। सभी गौड़ीय वैष्णव राधाकुण्ड, उद्धवक्यारी, जावट आदि स्थानों पर जाते तो हैं किन्तु उनमें से अधिकांश वहाँ की सामान्य महिमा कहकर ही आगे बढ़ जाते हैं और हम उन स्थानों की वास्तविक, लोकोत्तर महिमा का कीर्त्तन करके भक्तों को श्रीरूप-सनातन गोस्वामियों के आन्तरिक हृद्‌गत गूढ़ भावों को बतलाकर भक्तों के हृदय का इन लीला-स्थलियों से सम्बन्ध कराने की चेष्टा करते हैं। तो क्या हम सभी परिक्रमाओं को एक ही कह सकते हैं? नहीं।”</p> <p class="ce-paragraph"> श्रील गुरुदेव के मुख से इस प्रकार के विचारों को श्रवण करके मुझे इसका पूर्ण रूप से अनुमान होने लगा कि श्रील गुरुदेव के विचार अति उन्नत तथा अत्यधिक स्पष्ट हैं। यद्यपि मैं उस समय भक्ति राज्य का एक अत्यधिक नवीन छात्र था, तब भी मैं श्रील गुरुदेव की कृपा से उनके विचार, उनकी भावनाओं को बहुत हद तक समझने में समर्थ हो पाया था।</p> <p class="ce-paragraph"> <b>श्रील गुरुदेव का दृढ़व्रत</b><b></b></p> <p class="ce-paragraph"> एक दिन ग्रेटर कैलाश पार्ट-2 के किसी पार्क में प्रात:काल भ्रमण के समय श्रील गुरुदेव ने कहा, “गौड़ीय-सारस्वत धारा के अन्तर्गत अनेक मठ-मिशन इत्यादि बड़े-बड़े रूप धारण करते जा रहे हैं, यह आनन्द की बात है किन्तु अनेक स्थानों पर श्रीरूप-रघुनाथ की वाणी को केन्द्र करके नहीं बल्कि किसी अन्य की वाणी को अथवा मनोधर्म को केन्द्र करके कहीं नृसिंह भक्ति, कहीं जगन्नाथ भक्ति, कहीं द्वारकेश भक्ति, कहीं मथुरेश भक्ति, कहीं गीता भक्ति, कहीं गाय भक्ति, कहीं Oriental Institute की भक्ति इत्यादि ही वर्धित होती जा रही है। कोई केवल भोजन वितरण को, कोई धाम की सफाई इत्यादि करने को, कोई केवल अनुशीलन रहित ग्रन्थ वितरण को तथा ऐसे न जाने कितने ही विचारों को श्रीमन्महाप्रभु की धारा का अनुशीलन कहकर स्वयं भ्रमित हो रहे हैं, अन्यों को भ्रमित कर रहे हैं। वे कृष्ण-प्रेम के निर्मल-पथ को नहीं जान पा रहे हैं। इसलिये मैं सर्वत्र, चाहे व्रज में हो, नवद्वीप में हो अथवा जिस किसी स्थान पर भी क्यों न हो, सदैव भक्तों को शुद्धभक्ति की विचार धारा का श्रवण कराके उन्हें उसमें प्रवेश कराने की बहुत चेष्टा करता हूँ। अन्य-अन्य कार्य करने वाले बहुत से Missionary हैं, किन्तु मैं शुद्धभक्ति को वितरण करने का Missionary बनकर ही अपना सम्पूर्ण जीवन व्यतीत करना चाहता हूँ। आजकल भक्त समाज को ही शुद्धभक्ति मार्ग का सन्धान तक प्राप्त नहीं होता, शुद्धभक्ति की कथा उनके कर्ण-गोचर नहीं होती, उसका अनुशीलन, उसका सुदृढ़ता से पालन करने की बात तो छोड़ दो। मैं सभी को श्रीमन्महाप्रभु, श्रीरूप, श्रीसनातन, श्रीरघुनाथ दास गोस्वामी की विचारधारा में स्नान कराने हेतु दृढ़व्रती होकर ही प्रचार कार्य में नियुक्त हुआ हूँ। ”</p> <p class="ce-paragraph"> <b>श्रील गुरुदेव का मेरे हृदय में प्रवेश प्रारम्भ</b><b></b></p> <p class="ce-paragraph"> एक समय श्रील गुरुदेव मेरे पूर्वाश्रम से थोड़ी दूरी पर स्थित राधेपुरी नामक स्थान पर प्रचार हेतु कुछ भक्तों सहित उपस्थित हुए। श्रीमद्भागवत सप्ताह का आयोजन किया गया था। श्रीपाद शुभानन्द ब्रह्मचारी (श्रीभक्तिवेदान्त तीर्थ महाराज) तथा श्रीपाद रसानन्द ब्रह्मचारी (श्रीभक्तिवेदान्त श्रीधर महाराज) प्राय: एक-एक घण्टा कथा करते थे और जब श्रील गुरुदेव वहाँ उपस्थित होते थे तब वह भी एक घण्टा हरिकथा परिवेशन करते थे। श्रील गुरुदेव कार्यक्रम से एक दिन पूर्व ही राधेपुरी में आ गये। एक रात्रि तो श्रील गुरुदेव राधेपुरी में रहे किन्तु वहाँ पर रहने की व्यवस्था सुविधाजनक नहीं होने के कारण श्रीमाधवप्रिय प्रभु ने उन्हें मेरे पूर्वाश्रम में रहने हेतु निवेदन किया। श्रील गुरुदेव ने कृपापूर्वक प्रसन्नचित्त से वह निवेदन स्वीकार कर लिया। जिस कक्ष में मैं अपने भाई के साथ रहता था, उसी में श्रील गुरुदेव के रहने की व्यवस्था की गयी। मैं ही प्रतिदिन कार चलाकर श्रील गुरुदेव को कार्यक्रम में ले जाता और बाद में पुन: घर पर ले आता। प्रतिदिन प्रात: काल श्रील गुरुदेव के साथ भ्रमण हेतु निकट के पार्क में जाता। एक दिन सन्ध्या के समय मैंने श्रील गुरुदेव से कहा‌‌, “महाराज, मैं आपके मठ में रहना चाहता हूँ। क्या मैं घर छोड़कर मठ में आ जाऊँ?” श्रील गुरुदेव ने पहले उत्तर दिया, “नहीं, हमारे मठ में तुम्हारे घर जैसी सुविधाएँ नहीं हैं। तुमने सदैव वैभव के साथ जीवन व्यतीत किया है। अत: मुझे भय होता है कि कहीं तुम्हें जाने के लिए हाँ कहकर ले तो जाऊँ, किन्तु बाद में तुम्हें बीच मझधार में भटकना पड़े, वह तो अच्छा नहीं होगा।” जब मैंने कहा, “नहीं, नहीं महाराजजी, ऐसी बात नहीं है। मैं मठ में रह पाऊँगा, मुझे कुछ कम सुविधाएँ मिलने पर भी आपकी हरिकथा, सङ्ग, स्नेह इत्यादि तो मिलेगा। यदि आज किसी कारणवश घर की आर्थिक अवस्था ही कुछ डावाँडोल हो जाये, तब भी तो यहाँ रहूँगा।” तब श्रील गुरुदेव ने बीच में ही टोकते हुए कहा, “तुम्हारी बात ठीक है, परन्तु मुझे एक बात बतलाओ कि यदि किसी लड़की से तुम्हें प्रेम हो जायेगा तो क्या तुम अपने माता-पिता से पहले पूछोगे कि इस लड़की से प्रेम करूँ अथवा नहीं? इसी प्रकार जब तक मुझसे पूछ रहे हो कि ‘महाराजजी, क्या मैं मठ में आ जाऊँ?’, तब तक यही समझना कि तुम वास्तव में मठवास करने के लिये दृढ़प्रतिज्ञ नहीं हो। जब तुम्हारी प्रतिज्ञा दृढ़ हो जायेगी तब तुम मुझसे अथवा किसी अन्य से पूछोगे नहीं, अपने आप चले आओगे।” मैंने मुख नीचे कर लिया। तब श्रील गुरुदेव पुन: कहने लगे‌,“श्रील रघुनाथदास गोस्वामी के घर पर इन्द्र के समान ऐश्वर्य था, अप्सरा के समान स्त्री थी तथा माता-पिता, ताइ-तायाजी के एकमात्र स्नेहपात्र होने पर भी उन्हें कोई भी वस्तु घर त्यागने में बाधा नहीं पहुँचा पायी। श्रील सनातन गोस्वामी को प्रधानमन्त्री का पद तथा श्रील रूप गोस्वामी को वित्तमन्त्री का पद भी नहीं रोक पाया। साधु का सङ्ग करने की अभिलाषा और भक्ति करने की निष्कपट भावना जाग उठने पर अन्य समस्त वस्तुएँ गौण रह जाती हैं। श्रीरूप-सनातन के लिये तो रहने के लिये कुटिया तथा खाने के लिये साधारण-से-साधारण व्यवस्था तक भी नहीं थी।” श्रील गुरुदेव की बात को मैंने बहुत ध्यान से श्रवण किया तथा वह मेरे अन्तर्हृदय में घर कर गयी और मुझे पुन: पुन: कुछ ठोस निर्णय लेने के लिये प्रेरित करने लगी।</p> <p class="ce-paragraph"> <b>सबके वास्तविक हितैषी</b><b></b></p> <p class="ce-paragraph"> राधेपुरी में श्रील गुरुदेव का कार्यक्रम सम्पूर्ण हो गया। अगले दिन प्रात:काल श्रील गुरुदेव श्रीतिलकराज बुद्धिराजा प्रभु के घर पर जाने के लिये प्रस्तुत हुए। मेरे पूर्वाश्रम के प्राय: 10-12 सम्बन्धी-जन श्रील गुरुदेव को विदाई देने हेतु घर के मुख्य द्वार पर उपस्थित थे। श्रील गुरुदेव कार में बैठ गये और जाते-जाते उन्होंने मुझे कार के भीतर से मेरी दादी, माता-पिता आदि सभी को सुनाते हुए उच्च स्वर से कहा, “देखो, भजन करने के साथ-साथ माता-पिता, दादी आदि की सेवा अच्छी तरह से करना। अपनी पढ़ाई पर भी ध्यान केन्द्रित करना।” दादी ने श्रील गुरुदेव को कहा, “हाँ, इसे इस शिक्षा की बहुत आवश्यकता है। नहीं तो यह सब समय बस साधुओं को लाने-ले जाने, खिलाने-पिलाने और उनके साथ कथा-कीर्त्तन करने में ही लगा रहता है। पढ़ाई की तरफ से भी इसका ध्यान हटता जा रहा है।” श्रील गुरुदेव ने कहा, “हाँ, मैं जानता हूँ, इसलिए तो इसे सब कुछ ठीक से करने के लिये कह रहा हूँ।” श्रील गुरुदेव की गाड़ी का दरवाजा बन्द हो गया और ऊपर से खिड़की खुली थी। यद्यपि मैंने श्रील गुरुदेव को साष्टाङ्ग दण्डवत्‌ प्रणाम किया था तब भी संस्कारवशत: खिड़की से उनके चरणस्पर्श करने हेतु झुक गया। उसी समय श्रील गुरुदेव ने मेरे कान में किसी मन्त्र की भाँति अत्यधिक धीमे स्वर से कहा, “पहले यह भी ठीक से विचार करना कि वास्तविक माता-पिता कौन हैं तथा शिक्षा का उद्देश्य क्या होना चाहिए?” श्रील गुरुदेव की कार चली गयी। सभी लोग अपने-अपने कार्यों में व्यस्त हो गये। मेरे लिये सात दिन का आनन्द-महोत्सव समाप्त हो गया। सबकुछ सूना लगने लगा।</p> <p class="ce-paragraph"> उसी दिन सन्ध्या के समय श्रीमाधवप्रिय प्रभु ने, जो कि श्रील गुरुदेव के साथ गाड़ी में गये थे, मुझे फोन करके बताया कि उन्होंने मार्ग में श्रील गुरुदेव से पूछा, “महाराज आपने उसके परिवार के सदस्यों को सुनाकर तो एक तरह की बात कही और उसके कान में धीमे से दूसरी प्रकार की बात कही। आपके ऐसा करने के पीछे आपके मन की क्या भावना थी?” श्रील गुरुदेव ने उन्हें उत्तर दिया, “उसके परिवार के सदस्यों की मेरी प्रति, एक साधु के प्रति श्रद्धा वर्धित हो, धीरे-धीरे मुझ से सम्बन्ध बढ़े, इसलिये उनके सामने एक प्रकार की बात कही। उससे आगे की बात सुनने के लिये जो स्तर चाहिए, परिवार के सदस्य उस स्तर पर नहीं हैं किन्तु जिसका अधिकार उन्नत था तथा उससे आगे की बात सुनने के योग्य था, उसे आगे की बात कह सुनायी। साधु को सभी के हित के विषय में विचार करना पड़ता है। उनके सङ्ग से सभी को अपने-अपने अधिकारानुसार लाभ मिलता है।”</p> <p class="ce-paragraph"> मुझे श्रील गुरुदेव की सूक्ष्मातिसूक्ष्म विचार पद्धति का आभास हुआ और ऐसा भी अनुभव हुआ कि मुझे अपने किसी अनजाने सौभाग्यसे श्रील गुरुदेव वास्तविक हितैषी Guardian के रूप में प्राप्त हुये हैं।</p> <p class="ce-paragraph"> <b>गुरु-वैष्णव की अस्वस्थ-लीला में सेवक के कर्त्तव्य का निर्धारण</b></p> <p class="ce-paragraph"> श्रील गुरुदेव के विचारों पर पुनःपुनः चिन्तन करते हुये मैं वर्ष 1995 में वृन्दावन आकर वास करने लगा तथा जब श्रील गुरुदेव मथुरा श्रीकेशवजी गौड़ीय मठ अथवा वृन्दावन श्रीरूप-सनातन गौड़ीय मठ में रहते, तब मैं प्रायः सब समय उनकी कथा श्रवण करने के लिये जाता। जब मेरी दीक्षा नित्यलीला प्रविष्ट ॐ विष्णुपाद अष्टोत्तरशतश्री श्रीमद्भक्तिप्रमोद पुरी गोस्वामी महाराज से हो गयी तब मैं श्रील गुरुमहाराज के मठों में ही भिन्न-भिन्न सेवाओं में व्यस्त हो गया तथा कुछ वर्षों तक श्रील गुरुदेव का सङ्ग नहीं कर पाया। मदीय परमाराध्यतम गुरुपादपद्म नित्यलीला प्रविष्ट श्रीश्रीमद्भक्तिप्रमोद पुरी गोस्वामी महाराज के प्रकटकाल में उनकी अस्वस्थ-लीला के समय मदीय शिक्षा गुरुपादपद्म नित्यलीला प्रविष्ट श्रीश्रीमद्भक्तिवेदान्त नारायण गोस्वामी महाराज वर्ष 1999 में उनके दर्शन हेतु कुछेक भक्तों के साथ श्रीजगन्नाथपुरी स्थित श्रीगोपीनाथ गौड़ीय मठ में उपस्थित हुए थे। तृतीय तल पर अवस्थान कर रहे गुरुमहाराज के दर्शन करने के पश्चात् श्रील गुरुदेव जब जाने के लिये सीढ़ियों से उतरकर नीचे पहुँच गये तब मैंने उन्हें मेरे ज्येष्ठ गुरुभ्राता श्रीगोपीनाथ प्रभु के कक्ष में बैठने हेतु निवेदन किया। श्रील गुरुदेव ने मेरे निवेदन को स्वीकार कर लिया तथा बैठ गये। उस समय कुछ अन्य भक्त भी उपस्थित हो गये, जिनमें से प्राय: सभी नये-नये मठवासी थे। हम सभी यह तक भी ठीक से नहीं जानते थे कि किसी श्रेष्ठ वैष्णवाचार्य का आदर-सत्कार किस प्रकार से करना चाहिये किन्तु तब भी श्रील गुरुदेव सर्वसामान्य के लिये वहाँ पर रखे हुए एक साधारण से सोफे पर ही बैठ गये। मुझे आसन के लिये इधर-उधर थोड़ा व्यस्त होते देखकर उन्होंने मुझसे कहा, “शान्तिपूर्वक बैठ जाओ, मैं श्रील पुरी गोस्वामी महाराज की सेवा करने वाले भक्तों को कुछ कहना चाहता हूँ।” मैं बैठ गया तथा श्रीगोपीनाथ प्रभु, माधव प्रिय प्रभु, राधे श्याम प्रभु इत्यादि सभी को एकत्रित देखकर श्रील गुरुदेव ने कहा, “तुम्हारे गुरुमहाराज अस्वस्थ होने की लीला कर रहे हैं उन्हें अस्वस्थ नहीं समझना। डॉक्टर लोग बाहरी रूप में उनके लिये जो औषधियाँ दे रहे हैं वह उन्हें देने में कोई असावधानी नहीं करना, प्रीतिपूर्वक सावधानी से उनकी सेवा करना। और हाँ, सबसे मुख्य बात यह है कि इस प्रकार की अवस्था में सेवा करने वाले भक्तों की चित्त-वृत्ति अत्यधिक उन्नत होनी चाहिये तभी वे वास्तविक सेवा कर पायेंगे। आप सभी श्रील पुरी गोस्वामी महाराज को कृष्ण-रसायन का पान कराना। उन्हें प्रिय लगने वाले कीर्त्तनों का गान तथा उन्हें प्रिय लगने वाले प्रसङ्गों का श्रीचैतन्यचरितामृत, श्रीमद्भागवत आदि से पाठ करके सुनाना। ध्यान रखना कि सेवा में किसी प्रकार की कोई कमी न रहे।” श्रीगोपीनाथ प्रभु ने कुछ प्रसाद लाकर दिया, श्रील गुरुदेव ने थोड़ा-सा मुख में डालकर शेष किसी अन्य भक्त को पकड़ा दिया। मैं उनके लिये एक गिलास में जल लाया किन्तु उन्होंने उसी में हाथ डालकर हाथ धोने के लिये जब उसे आगे लाने के लिये कहा तो मैं समझ नहीं पाया कि वे क्या करना चाहते हैं? किन्तु जब श्रील गुरुदेव ने हाथ धो लिये तब मैं समझ पाया। श्रील गुरुदेव की सरलता तथा गम्भीर रूप से दिये गये उनके उपदेश से सभी भक्त अत्यधिक प्रभावित हुये।</p> <p class="ce-paragraph"> <b>मङ्गलमय मधुर शासन</b></p> <p class="ce-paragraph"> श्रील गुरुदेव जगन्नाथपुरी में श्रीबनवारी लाल सिंहानिया के स्थान पर रुके हुए थे। सन्ध्या के समय मैं अपने गुरुभ्राता श्रीमाधव प्रिय प्रभु के साथ श्रील गुरुदेव के दर्शन हेतु गया। श्रील गुरुदेव गुरुतत्त्व से सम्बन्धित हरिकथा कह रहे थे, हमने भी बैठकर कथा श्रवण की। कथा के पश्चात् सभी भक्त अपने-अपने सेवाकार्य हेतु भीतर चले गये तथा श्रील गुरुदेव बाहर बने बरामदे में टहलने लगे। हम पुनः श्रीगोपीनाथ गौड़ीय मठ लौट जायेंगे, इसी कारण श्रील गुरुदेव को प्रणाम करने के लिये गये। श्रील गुरुदेव हरिनाम करते-करते रुक गये तथा उन्होंने कहा, “जब तक तुम्हारे गुरुमहाराज इस जगत्‌में हैं, उनकी प्रसन्नतापूर्वक मन लगाकर सेवा करो, आलस्य बिलकुल भी मत करना। किन्तु उनके नित्यलीला में प्रवेश करने के पश्चात् तुरन्त मेरे पास आ जाना। मुस्कुराते हुए कहने लगे कि तुमने अपने गुरुमहाराज से दीक्षा लेने से पहले, उनसे मिलने से भी पहले मुझ से बहुत कुछ ग्रहण किया है, किन्तु उसके बदले में मुझे अभी तक कुछ भी नहीं दिया अर्थात् मेरी साक्षात् कोई सेवा नहीं की। मैंने आजतक तो तुम्हारा कोई अपराध नहीं लिया किन्तु हाँ, अगर तुम अब मेरी बात के अनुसार नहीं चलोगे तो मैं अवश्य ही तुम्हारा अपराध लूँगा।” श्रील गुरुदेव के वचनों को सुनकर हम मौन रह गये तथा उन्हें प्रणाम करके श्रीगोपीनाथ गौड़ीय मठ लौट आये।</p> <p class="ce-paragraph"> <b>वैष्णवी मर्यादा के सद्‌शिक्षक</b><b></b></p> <p class="ce-paragraph"> गुरुमहाराज के अप्रकट होने के पश्चात् मैंने श्रीश्रीमद्भक्तिविज्ञान भारती गोस्वामी महाराज से पूछा, “गुरुमहाराज कहते थे कि सदा मठ में ही रहना और श्रीश्रीमद्भक्तिवेदान्त नारायण गोस्वामी महाराज ने गुरुमहाराज की अस्वस्थ-लीला के समय कहा था कि गुरुमहाराज के अप्रकट के बाद मेरे पास आ जाना। गुरुमहाराज के मौन रहकर अस्वस्थ-लीला करने के कारण उनसे कुछ पूछ पाना तो सम्भवपर नहीं हुआ अतएव यदि हो सके तो आप ही हमें हमारे कर्त्तव्य के विषय में बतला दीजिए?” श्रील महाराज ने उत्तर दिया, “तुम लोगों ने श्रील नारायण महाराज से ही क्यों नहीं पूछ लिया।” मैंने कहा, “महाराज जी, उनकी गम्भीर मुद्रा देखकर उनसे पूछने में भय लगता है।” तब श्रील महाराज ने कहा, “मठ का अर्थ होता है पारमार्थिक शिक्षक के आनुगत्य में सद्‌छात्र की भाँति वास। दूसरा जब तुम मेरे साथ कोलकत्ता चलोगे तो मैं तुम्हें श्रील पुरी गोस्वामी महाराज द्वारा चैतन्य-वाणी में लिखित प्रबन्ध में से उनका हृद्‌गत मत पढ़कर सुनाऊँगा।”</p> <p class="ce-paragraph"> जब मैं श्रीश्रीमद्भक्तिविज्ञान भारती गोस्वामी महाराज के साथ कोलकत्ता में था तब एकदिन उन्होंने स्वतः ही कृपा करके मुझे और श्रीमाधव प्रिय प्रभु को बुलाकर गुरुमहाराज द्वारा लिखित ‘स्वतन्त्र-जीवन बड़ दुःखमय’ तथा ‘भजनक्रम’ नामक प्रबन्धों में से पढ़कर सुनाया, “महान्त गुरु (दीक्षा-गुरु) के अप्रकट हो जाने पर [शिष्य को] तत्-स्थानीय किसी महाभागवत के आनुगत्य में भजन-साधन करना चाहिये। स्वतन्त्र जीवनयापन कभी भी भक्ति के अनुकूल जीवन नहीं है। सद्‌गुरु के अप्रकट काल में किसी महाभागवत का नित्यसेवन ही परम श्रेयः स्वरूप होता है। किन्तु वह महाभागवत दीक्षा-गुरुदेव की भाँति समवासनायुक्त और तुम्हारे प्रति [शिष्य के प्रति] कृपालुचित्त होने पर ही उन्हें ग्रहण करना चाहिये अन्यथा यदि उनकी शिक्षा-शिष्य के प्रति अर्थात् तुम्हारे प्रति कृपा नहीं रहेगी तो फिर शिक्षा-शिष्य (तुम) में भी [उन महाभागवत] शिक्षागुरु के प्रति पूज्यत्व-बुद्धि का उदय नहीं होगा। विज्ञ साधु का सङ्ग करना ही होगा। उसके बिना भक्तिमय जीवन यात्रा का निर्वाह करना सम्पूर्ण रूप से असम्भवपर हो जायेगा। दीक्षागुरु के अप्रकट हो जाने पर साक्षात्‌ रूप से उनका आदेश प्राप्त नहीं कर पाने पर भी अन्तर-हृदय से उनका आदेश लेकर उनके आनुगत्य में दीक्षागुरु के सुहृत-स्थानीय निज-सम्प्रदाय-भुक्त किसी निर्मत्सर सजातीयाशय स्निग्ध, अपने से श्रेष्ठ साधु के समीप भजन-शिक्षा अथवा ऐसे सजातीय उपयुक्त भजनविज्ञ साधु के मिलने पर उनसे अपने अधिकारानुसार वेषादि भी ग्रहण किया जा सकता है।” प्रायः दो दिन के पश्चात् श्रील महाराज ने बुलाकर कहा, “जब श्रील नारायण महाराज इतने स्नेहपूर्ण वचन कहकर तुम्हें कृपापूर्वक स्वीकार करना चाहते हैं तो तुम उसमें सङ्कोच नहीं करना।” इसके कुछ समय पश्चात् जब हम दिल्ली में थे तब श्रील गुरुदेव श्रीप्रदीप दुग्गलजी (श्रीप्राण वल्लभ प्रभु) के घर पर आये हुए थे। किसी एक भक्त का हरिनाम कराने के उद्देश्य से जब मैं उन्हें श्रील गुरुदेव के पास लेकर गया तो उन्होंने कहा, “वैष्णव-समाज में परस्पर कुछ मर्यादा है। तुम इन्हें मेरे पास लेकर आये हो, इससे तुम कहीं गोपीनाथ गौड़ीय मठ के वर्त्तमान आचार्य से हमारी अनबन तो नहीं करा दोगे। और दूसरा, मैंने तुम्हें कहा था कि अपने गुरुमहाराज के अप्रकट के पश्चात् तुम मेरे पास आ जाना, उसका क्या हुआ?” मैंने कहा, “महाराज जी, यदि आप कहें तो मैं आज से ही आपके पास रह जाऊँगा।” तब श्रील गुरुदेव ने कहा, “तुम गोपीनाथ गौड़ीय मठ में रहते हो, वहाँ के वर्त्तमान आचार्य से अनुमति लेकर आने से ही अच्छा होगा।” बाद में मैंने वैसा ही किया। ज्येष्ठ गुरुभ्राता श्रीपाद भक्तिविबुध बोधायन महाराज ने भी सहर्ष इस बात को स्वीकार कर लिया। उन्होंने स्वयं श्रील गुरुदेव के निकट जाकर उनसे कहा, “मेरे गुरुभ्राता माधव प्रिय प्रभु और कृष्णकृपा प्रभु आपके पास रहकर शिक्षा प्राप्त करना चाहते हैं। आप यदि उन्हें स्वीकार कर लेंगे तो मुझे प्रसन्नता ही होगी, मेरी ओर से इसमें कोई भी आपत्ति नहीं है।” तभी से मेरा बाहरी रूप में श्रील गुरुदेव का आनुगत्य प्रारम्भ हुआ।</p> <p class="ce-paragraph"> <b>कृपापूर्वक अपना बनाने वाले</b></p> <p class="ce-paragraph"> अभी मठ में रहते हुये ड़ेढ-दो मास ही व्यतीत हुये थे कि श्रील गुरुदेव ने गुरुमहाराज की आविर्भाव-तिथि पर मुझे तथा अन्य कुछ नवीन मठवासियों को गेरुँए वस्त्र देने की इच्छा व्यक्त की। जब मैंने वस्त्र लेने में कुछ सङ्कोच प्रकट किया तब उन्होंने कहा, “श्रीपुरी गोस्वामी महाराज से हरिनाम और दीक्षा-मन्त्र के माध्यम से तुम्हारा उनसे सम्बन्ध स्थापित हुआ है। तुम्हारे दीक्षा-गुरु की भाँति मैं भी तुमसे तुम्हारे लाभ हेतु सम्बन्ध बनाने का इच्छुक हूँ, स्वार्थ-परायण लोगों की भाँति अपने लाभ के लिये नहीं।”</p> <p class="ce-paragraph"> <b>संरक्षक की भाँति रक्षा-कवच प्रदाता</b><b></b></p> <p class="ce-paragraph"> गुरुमहाराज की शुभ आविर्भाव-तिथि के उपस्थित होने पर परमगुरुदेव नित्यलीला प्रविष्ट श्रीश्रीमद्भक्तिप्रज्ञान केशव गोस्वामी महाराज के मथुरा मठ स्थित श्रीविग्रह के हाथ से स्पर्श गेरुएँ वस्त्रों को श्रील गुरुदेव ने मेरे हाथ में दिया तथा कहा, “तुमने जिस प्रकार हमारे प्रति विश्वास स्थापित किया है, मैं भी उसी प्रकार तुम्हारे विश्वास के अनुरूप ही तुम्हें फल प्रदान करुँगा। तुम मेरे कहने पर जो भी सेवा करोगे, यह निश्चित जानना कि वह सम्पूर्ण सेवा मेरे माध्यम से तुम्हारे गुरुमहाराज, सम्पूर्ण गुरु-परम्परा, श्रीमन्महाप्रभु, श्रीश्रीराधा-कृष्ण तक पहुँच जायेगी।”</p> <p class="ce-paragraph"> श्रील गुरुदेव ने आदेश किया, “अभी गेरुएँ वस्त्र पहन लो और फिर हमारे कमरे में आरती करने के लिये आ जाओ। देरी मत करना, सदैव समय का सद्‌व्यवहार करना। प्रातः उठने से लेकर रात्रि में शयन करने तक एक महूर्त्त भी हरि-गुरु-वैष्णव की सेवा के बिना व्यतीत नहीं करना।” श्रील गुरुदेव अपने कक्ष में चले गये और मैं अतिशीघ्र वस्त्र परिवर्त्तन करके माधव प्रिय प्रभु और कृष्ण कारुण्य प्रभु के साथ श्रील गुरुदेव के कक्ष में पहुँच गया। श्रील गुरुदेव अपने बिस्तर पर ही सीधे बैठ गये और हमें स्वयं की आरती करने हेतु कहा।</p> <p class="ce-paragraph"> मैंने आरती करनी प्रारम्भ कर दी किन्तु किसी ने भी मुख से कुछ बोला नहीं। ऐसा देखकर श्रील गुरुदेव ने थोड़ा रुष्ट होते हुए कहा, “सभी मुख से ‘श्रीगुरुचरणपद्म, केवल भक्ति सद्‌म’ का गान भी करो, हम लोग बिना कुछ गाये आरती नहीं करते।” मेरे आरती करने के पश्चात् कृष्ण कारुण्य प्रभु ने आरती उतारी, माधव प्रिय प्रभु को आरती उतारने का अभ्यास नहीं होने के कारण वे आरती उतारने हेतु आगे नहीं बढ़े, किन्तु श्रील गुरुदेव ने जिद करके उनसे उस दिन अपनी आरती करायी तथा बाद में कहा, “गुरु की आरती नहीं उतारोगे तो माया की आरती उतारनी पड़ेगी। हमने किसी विशेष कारण से आरती करने के लिये कहा है, इसे तो समझने का प्रयास करना चाहिये। मुझे अपनी आरती कराने का शौक नहीं है किन्तु परम्परागत विचारों को तुम्हें सिखाने का दायित्व भी मेरा ही है। आज से यह गेरुँआ वस्त्र तुम्हारी अनेक प्रकार से रक्षा करेगा। ऐसा मेरा दृढ़ विश्वास है कि तुम लोग इन वस्त्रों को सदैव मर्यादा प्रदान करोगे तथा मैं अपने इष्ट से यही प्रार्थना करता हूँ कि तुम लोग मेरी भावनाओं के अनुरूप जीवन यापन करते हुये सदैव इष्ट की सेवा में ही लगे रहो।”</p> <p class="ce-paragraph"> <b>गौड़ीय सिद्धान्त में दक्ष</b><b></b></p> <p class="ce-paragraph"> एक समय दिल्ली शालीमार बाग में स्थित श्रीसोमनाथ प्रभु के घर पर मैंने श्रीपाद भक्तिवेदान्त माधव महाराज, श्रीपाद रामचन्द्र प्रभु एवं श्रीपाद माधव प्रिय प्रभु के समक्ष श्रील गुरुदेव से पूछा, “गुरुदेव, श्रीचैतन्यचरितामृत के वचनानुसार वैरागी छोटे हरिदास के द्वारा प्रकृति (स्त्री) से सम्भाषण के कारण श्रीमन्महाप्रभु ने उनके लिये सदा के लिये अपने द्वार बन्द करवा दिये थे किन्तु अनर्थवशत: किसी के द्वारा ऐसी क्रिया हो जाने पर उनके प्रति आप जैसे वैष्णव-आचार्यों के व्यवहार में तो वैसा नहीं देखा जाता। इसका क्या समाञ्जस्य है?”</p> <p class="ce-paragraph"> श्रील गुरुदेव ने कहा, “श्रीचैतन्य महाप्रभु इस लीला में भगवद्-स्वरूप के अनुरूप ही व्यवहार कर रहे हैं किन्तु श्रीस्वरूप दामोदर गोस्वामी, श्रीरामानन्द राय प्रभु आदि भक्तों का छोटे हरिदास के प्रति कैसा व्यवहार था, इसका भी उल्लेख चैतन्यचरितामृत में मिलता है। उन्होंने श्रीमन्महाप्रभु से छोटे हरिदास को क्षमा करने हेतु निवेदन किया। उनकी छोटे हरिदास के प्रति सहानुभूति थी। अतएव किसी भक्त के द्वारा कदाचित् कोई आपत्तिजनक क्रिया हो जाने पर भी हमें उनके प्रति सहानुभूति तथा साधु मानने वाली बुद्धि ही रखनी चाहिये। स्वयं से कोई भूल न हो जाये इसलिये श्रीमन्महाप्रभु के परिकर श्रील जगदानन्द पण्डित द्वारा लिखित ‘प्रणय राखिते चाहो यदि गौराङ्गेर सने। छोट हरिदासेर कथा जेन थाके सदा मने।’ का सदैव स्मरण करना चाहिये किन्तु किसी अन्य भक्त के प्रति सदैव भगवान् श्रीकृष्ण की वाणी “अपि चेत् सुदुराचारो भजते माम् अनन्यभाक्, साधुरेव च मन्तव्य: सम्यग्व्यवसितो हि स:” के अनुरूप ही व्यवहार करना चाहिये। उनका सङ्ग नहीं करना—ये बात ठीक है, किन्तु उनकी कभी निन्दा भी नहीं करना—यह नियम है। ‘श्रीमन्महाप्रभु ने त्यागी व्यक्ति के इस प्रकार के व्यवहार की निन्दा की है’ का अर्थ अथवा तात्पर्य यह नहीं है कि गृही के ऐसे व्यवहार का वह समर्थन करेंगे।</p> <p class="ce-paragraph"> भूल वशतः अथवा दुर्घटना वशत: स्त्री-सङ्ग इत्यादि कर बैठने पर भी जिसको पश्चाताप् होता है, उसकी वह क्रिया पाप के अन्तर्गत आती है, अपराध के अन्तर्गत नहीं। किन्तु वैष्णव की निन्दा करने वाला अपराध करके मरता है।</p> <p class="ce-paragraph"> दूसरा, पापमय क्रिया और अपराधमय क्रिया में से अपराधमय क्रिया को ही विज्ञजन अधिक गुरुत्व प्रदान करते हैं। उसी को अधिक भयावह समझते हैं। साधारण नीतिवादियों को यह समझने में हजारों जन्म लग जाते हैं कि सम्बन्ध रहित नीति और सम्बन्ध सहित प्रीति में क्या अन्तर होता है?</p> <p class="ce-paragraph"> मूर्ख लोग यह नहीं समझते कि अनेक प्रकार की विशेष सुकृतियों के प्रभाव से ही कोई ब्रह्मचारी अथवा सन्यासी बनता है। यह सत्ययुग, द्वापरयुग या फिर त्रेतायुग नहीं है, यह कलियुग है। अन्यान्य युगों में ही शुद्ध-भक्ति के पथ पर चलना दुष्कर होता है, तब फिर कलियुग का क्या कहना? मैंने अपने दीर्घ मठवास में अनेकों परिस्थितियाँ देखी हैं, केवल ब्रह्मचारी, सन्यासी ही नहीं बल्कि गृहस्थी, वानप्रस्थी भी पुनः-पुनः अनेक प्रकार के कदर्थ कर बैठते हैं। मैं सदैव, सभी को पुनः उच्च-विचारों को दृढ़सङ्कल्प-पूर्वक धारण करके अग्रसर होने के लिये कहता हूँ। मैं लोगों के द्वारा मेरी निन्दा करने पर भी, साक्षात् रूप में मेरे पास आकर शिकायत करने पर भी, आरोपी को सब प्रकार से उत्साह प्रदान करता हूँ, आश्रय देता हूँ। यदि मैं भी उनकी भूल को सुधारने का अवसर प्रदान नहीं करूँगा तो अन्य कौन करेगा और वे कहाँ जायेंगे? किन्तु हमारे विचारों और भावनाओं को यदि कोई नहीं समझकर यह कहता है कि मैं गलत लोगों को प्रश्रय देता हूँ तो मैं निष्कपट साधकों का समर्थन करना तो नहीं छोड़ सकता। बहुत बार त्यागी व्यक्तियों द्वारा गृहस्थियों की तथा गृहस्थियों द्वारा त्यागियों की शिकायतें आती ही रहती हैं किन्तु मैं ‘नाहं विप्रो---’ श्लोक के भावानुरूप सभी जीवात्माओं को गोपियों के प्रियतम श्रीकृष्ण की सेवा के अभिलाषी मानकर उसी के अनुरूप व्यवहार करता हूँ।”</p> <p class="ce-paragraph"> इसके द्वारा कोई यह विचार न करे कि महाराज तो सब समय क्षमा कर देते हैं इसलिये हमें सावधानी बरतने की कोई आवश्यकता नहीं है, किन्तु भाई! ऐसा विचार करने वालों का वज्रलेप हो जाता है।</p> <p class="ce-paragraph"> <b>गुरु शिष्य सम्बन्ध केवल आनुष्ठानिक नहीं पारमार्थिक</b><b></b></p> <p class="ce-paragraph"> पहले मैं मथुरा श्रीकेशवजी गौड़ीय मठ तथा बाद में वृन्दावन श्रीरूप-सनातन गौड़ीय मठ में रहने लगा। प्रकाशन सम्बन्धी सेवाओं हेतु मथुरा में Printout आदि लेने की कोई असुविधा नहीं होती थी, कारण वहाँ पर प्रकाशन सेवा में रत बहुत से भक्त थे किन्तु वृन्दावन मठ में वैसी कोई सुविधा नहीं थी तथा एक पृष्ठ का Printout लेने के लिये भी गोपीनाथ भवन जाना पड़ता था और अन्यों के समयानुरूप सेवा-कार्य करना पड़ता था, समय बहुत नष्ट होता था। अन्ततः मैंने जब गुरुदेव से इस विषय में बात की तब उन्होंने सहर्ष मुझे एक नया Printer खरीदवा दिया। मैंने कुछ भक्तों के परामर्श से उसे अपनी अलमारी में रख दिया जिससे कि अनेक भक्तों को इस विषय में पता न चले तथा मुझे बहुत बार अनावश्यक कार्यों के लिये जिस किसी भी समय केवल एक Printing Boy जैसा न बनना पड़े। श्रील गुरुदेव के किसी एक दीक्षित शिष्य ने Printout लेने की भावना से मुझसे Printer के विषय में पूछा। मैंने जब उनसे उनकी सहायता करने में असमर्थता जतायी तो वे थोड़े रूष्ट हो गये और उन्होंने श्रील गुरुदेव के पास जाकर शिकायत करते हुए बातों-ही-बातों में कह दिया, “वो दूसरे मठ के शिष्य हैं और हमारे गुरुदेव के द्वारा दिलाये गये Printer को उनके ही शिष्यों को उपयोग नहीं करने दे रहे।” उनकी बात सुनते ही श्रील गुरुदेव उन पर बिगड़ गये तथा उनका कान पकड़कर उनसे कहा, “तुम यह उनका मठ, हमारा मठ कहकर जो बातें कर रहे हो, उनका कोई गुरुत्व नहीं है। केवल बाहरी विचारों को ही लेकर मत चलो अन्यथा मैं तुम्हें मठ से बाहर कर दूँगा। यदि तुम्हारा ही कोई गुरुभाई ऐसा करता तब तुम उसके लिये कोई अन्य बहाना लेकर मेरे पास आते। मुख्य बात वह Printer जब मैंने उन्हें दिलाया ही उनके लिये है तब फिर वह तुम्हें क्यों उपयोग करने दे। तुम अन्यों को Disturb करके उल्टा शिकायत भी कर रहे हो?” जब मैं श्रील गुरुदेव के सामने उपस्थित हुआ, तब उन्होंने ही मुझे उपरोक्त बातें बतलायी जिसके विषय में मुझे कोई जनकारी नहीं थी। श्रील गुरुदेव ने मुझसे कहा, “उसके द्वारा तुम्हें दूसरे मठ वाले कहने पर भी तुम अपना मन खराब मत करना। यह उसका अथवा उसके जैसे सङ्कीर्ण चित्त वाले व्यक्तियों का विचार है, हमारा नहीं। यदि मैं भी इस प्रकार से मानने लगूँ तब तो फिर श्रीवामन महाराज के, श्रीस्वामी महाराज के, श्रीश्रीधर महाराज के, श्रीभक्ति श्रीरूपसिद्धान्ती महाराज के, श्रीगौर गोविन्द महाराज आदि सभी के शिष्यों को ही दूसरे मठ का मानना पड़ेगा। बरसों से जो मेरे साथ रहकर सब प्रकार से मेरी इच्छानुरूप सेवाओं में व्यस्त हैं, वे मेरे अपने नहीं हैं? और जो मेरे द्वारा अभी कुछ वर्ष पूर्व दीक्षा देनी प्रारम्भ करने पर मेरे शिष्य बने हैं, केवल वही मेरे हैं? ये पागलों वाली बात है। इन बातों पर कोई ध्यान मत देना। ‘वास्तविक गुरु और वास्तविक शिष्य का परस्पर सम्बन्ध केवल आनुष्ठानिक नहीं पारमार्थिक है’—ऐसा विचार नहीं करने पर तो केवलमात्र जातिवाद, सङ्कीर्णता, स्वार्थपरता आदि को बढ़ावा देना हो जायेगा” श्रील गुरुदेव ने मुझसे पूछा, “मुक्तपरिग्रहवृत्ति जानते हो।” मैंने कहा, “नहीं।” तब श्रील गुरुदेव ने कहा, “सङ्कीर्णता का उल्टा होता है मुक्तपरिग्रहवृत्ति अर्थात् उदारता पूर्वक विचार करके वस्तु को ग्रहण करना। इसके अनुसार सभी गौड़ीय मठ ही हमारे हैं तथा सभी मठवासी ही एक परिवार के सदस्य हैं। मठवासी का यह अर्थ जो नहीं समझते वह वास्तव में किसी भी मठ के नहीं हैं।”</p> <p class="ce-paragraph"> <b>अखण्ड गुरुतत्त्व</b><b></b></p> <p class="ce-paragraph"> एक समय परमाराध्यतम गुरुपादपद्म श्रीश्रीमद्भक्तिप्रमोद पुरी गोस्वामी महाराज की शुभ-आविर्भाव तिथि पर श्रील गुरुदेव श्रीसोमनाथ प्रभु के घर दिल्ली शालीमार बाग में थे। मैं, श्रीमाधव प्रिय प्रभु तथा कुछेक अन्य गुरुभ्राता प्रात: काल वहाँ पहुँचे तो पता चला कि श्रील गुरुदेव प्रातः भ्रमण हेतु बाहर गये हुये हैं। हम प्रतीक्षा करने लगे। जब श्रील गुरुदेव आये तब हमें देखकर कहने लगे, “इस समय अचानक यहाँ पर आ गये, सब ठीक तो है।” तब मैंने कहा, “आज गुरुमहाराज की आविर्भाव-तिथि है।” श्रील गुरुदेव ने कहा, “तब फिर तुम मथुरा से दिल्ली क्यों आये, वहीं से वृन्दावन जाकर गुरुमहाराज के मठ में तिथि पालन कर लेते।” मैंने कहा, “आपके प्रति अभिन्न गुरुपादपद्म वाली बुद्धि आ गयी है, अतएव आपके श्रीचरणकमलों में उपस्थित होने से ही सन्तुष्टि की प्राप्ति हो रही है, आपकी पूजा करने से ही गुरुमहाराज की पूजा करनी हो जायेगी।” श्रील गुरुदेव ने कहा, “गुरुतत्व अखण्ड है अर्थात् खण्ड-खण्ड करके विभाजित नहीं किया जा सकता। ‘तोमार हृदये सदा गोविन्द विश्राम, गोविन्द कहेन मम वैष्णव पराण’—सद्‌वैष्णव के हृदय में सदैव गोविन्द विश्राम करते हैं अर्थात्‌ लीला-विलास करते हैं। लीला-विलास कहाँ होता है—वृन्दावन में, गोवर्धन में, राधाकुण्ड में, सम्पूर्ण व्रज में। कृष्ण लीला-विलास अकेले नहीं बल्कि अपने परिकरों सहित करते हैं। उन परिकरों में श्रीमती राधिका, ललिता, विशाखा, उनकी सखियाँ, दासियाँ आदि सभी हैं। इसलिये सद्‌वैष्णव मात्र ही गुरु हैं और उनमें सपरिकर, सहधाम भगवान् लीला-विलास करते हैं। इसलिये सद्‌वैष्णव, सद्‌गुरु जिस किसी स्थान पर होते हैं वह स्थान ही वृन्दावन कहलाता है। ‘जेइ स्थाने वैष्णव गण, सेइ स्थान वृन्दावन।” इतना कहकर श्रील गुरुदेव ने जिज्ञासा की, “क्या तुम श्रील पुरी गोस्वामी महाराज का कोई चित्रपट लाये हो?” मैंने कहा, “नहीं”। श्रील गुरुदेव ने कहा, “श्रील भक्तिप्रमोद पुरी गोस्वामी महाराज मेरे शिक्षा गुरु हैं इसलिये मैं उनके उद्देश्य से की जाने वाली पूजा को कैसे स्वीकार कर सकता हूँ?” श्रील गुरुदेव ने श्रीमती पूनम दीदी को कहा, “देखो, यदि तुम्हारे घर पर उनका कोई चित्रपट अथवा चित्र हो तो ले आओ। आरती का सामान तथा भोग की भी कोई वस्तु ले आओ।” श्रीमती पूनम दीदी व्यवस्था करने हेतु चली गयीं एवं श्रील गुरुदेव ने पुनः कहा, “यदि चित्रपट न भी हो, तब भी काम चल जायेगा। पुराने जमाने में कहाँ चित्रपट होते थे। किन्तु अगर चित्रपट की सुविधा है तो उसका लाभ उठाना चाहिये। अन्यथा एक खाली पेपर पर उनका नाम लिखकर आरती करने से भी होगा। भगवान् और भगवान् का नाम जैसे अभिन्न हैं, उसी प्रकार शुद्ध वैष्णव और उनका नाम भी अभिन्न हैं।’” इसी समय गुरुमहाराज का पत्रिका में छपा हुआ एक चित्र उपस्थित देखकर श्रील गुरुदेव ने उसे अपनी गोद में ले लिया। ऐसा प्रतीत हुआ मानो गुरुमहाराज का चित्र श्रील गुरुदेव के हृदय में था और अब उसी से बाहर निकलकर प्रकटित हो गया हो। श्रील गुरुदेव ने आरती करने के लिये इङ्गित किया। सभी ने एक-ही-साथ ‘श्रीगुरुचरणपद्म’ कीर्त्तन करते हुये गुरुमहाराज, गुरुदेव की आरती उतारी। बाद में भोग प्रस्तुत करने पर श्रील गुरुदेव ने किसी मन्त्र के माध्यम से पहले गुरुमहाराज को निवेदन किया, तत्पश्चात्‌ स्वयं एक-एक करके थोड़ा-थोड़ा सबकुछ ग्रहण किया तथा फिर उसका उपस्थित भक्तों में वितरण कर दिया। इस प्रकार सद्‌दीक्षागुरु एवं सद्‌शिक्षागुरु के अभिन्नत्व का दर्शन करके हृदय में एक अविस्मरणीय आनन्द हुआ।</p> <p class="ce-paragraph"> <b>हास्य-विनोद परायण</b><b></b></p> <p class="ce-paragraph"> सबसे पहली बार जब मैं श्रील गुरुदेव की मर्दन-सेवा करने के लिये गया तब उन्हें वृद्ध समझकर मैंने बहुत हल्के से दबाना प्रारम्भ किया। श्रील गुरुदेव ने बहुत गम्भीरता-पूर्वक मेरी ओर देखते हुये कहा, “ये इतनी ताकत लगाकर जोर-जोर से मर्दन करने वाला नया व्यक्ति कौन है?” मैं पहले से और भी धीरे दबाने लगा। तब श्रील गुरुदेव ने कहा, “तुमने व्रजवासियों की भाषा-शैली श्रवण की है? ललिता सखी कृष्ण के मिथ्या वचनों को सुनकर उनसे रुष्ट होकर कहती हैं, ‘कृष्ण! तुमसे सरल व्यक्ति मैंने आजतक कोई नहीं देखा। तुमसे बड़ा सत्यवादी और कौन हो सकता है।’ परोक्षवाद की बातें शास्त्रों में बहुत स्थानों पर वर्णन की गयी हैं।” श्रील गुरुदेव के इस प्रकार कहने पर भी मैं नहीं समझ पाया कि श्रील गुरुदेव अचानक यह बातें मुझे क्यों सुना रहे हैं? इसलिये श्रील गुरुदेव ने थोड़ा मुस्कुराते हुये बड़ी ही मधुरता से कहा, “अरे भाई, थोड़ा जोर से ही दबा दो।” अब जाकर मुझे सारी बात समझ आयी और श्रील गुरुदेव तथा मैं एवं अन्य उपस्थित भक्तजन भी बहुत उच्च स्वर से हँसने लगे।</p> <p class="ce-paragraph"> <b>मर्दन अर्थात् अर्चन</b><b></b></p> <p class="ce-paragraph"> अन्य एक समय श्रील गुरुदेव ने मर्दन के पश्चात् मुझसे पूछा, “क्या तुम जानते हो, मर्द्दनिया किसे कहते हैं?” मैंने कहा, “नहीं।” श्रील गुरुदेव ने कहा, “ ‘ताम्बुलार्पण-पादमर्दन-पयोदानाभिसारादिभि अर्थात् श्रीयुगल-किशोर को ताम्बुल-अर्पण, पाद-मर्दन (मालिश), जल प्रदान तथा अभिसार आदि कराना ही सखियों की सेवा है।’ मैं अपनी वृद्धावस्था के कारण तुम लोगों से जब भी मालिश कराता हूँ बीच-बीच में इस प्रकार के श्लोक ही मुझे स्मरण आते रहते हैं। यद्यपि मर्दन करने वाले को मर्द्दनिया कहते हैं किन्तु वास्तविक मर्द्दनिया उसे कहते हैं जो अत्यधिक प्रीतिपूर्वक मर्दन करता है। उसके लिये मर्दन करना अर्चन के समान होता है। जैसे श्रील रघुनाथ दास गोस्वामी ने स्वलिखित विलाप कुसुमाञ्जलि में ‘श्रीरूपमञ्जरि करार्चित पादपद्म अर्थात् श्रीरूप मञ्जरी के कर (हाथ) द्वारा अर्चित चरणकमल’ लिखा है— ‘हाथों द्वारा अर्चित अर्थात् पूजित चरणकमल’। इसलिये भावना यदि अच्छी हो तो मर्दन करना वास्तव में अर्चन करना है किन्तु श्रीरूप मञ्जरी का अर्चन वास्तव में प्रीतिपूर्वक सेवा करना है।” मैंने श्रील गुरुदेव से कहा कि आज ही मुझे ज्ञात हुआ कि मालिश करने को ही शुद्ध हिन्दी अथवा संस्कृत भाषा में मर्दन कहते हैं। श्रील गुरुदेव ने कहा, “पढ़े-लिखे व्यक्ति होकर मर्द्दनिया का काम करना अच्छा है?” मैंने उत्तर दिया कि आपके लिये मर्द्दनिया, धोबी, माली इत्यादि कुछ भी बन पाना परम् सौभाग्य की बात है।</p> <p class="ce-paragraph"> <b>सर्वज्ञ अभिभावक</b><b></b></p> <p class="ce-paragraph"> अन्य एक समय श्रील गुरुदेव ने मर्दन के उपरान्त बैठते हुये कहा, “मेरे साथ में, मेरे शिष्य और आश्रित के रूप में परिचित ब्रह्मचारी, सन्यासी, गृहस्थ आदि सभी के हृदय को, उनकी भावनाओं को, उनकी अच्छाइयों को, उनकी कमजोरियों को, उनके अनर्थ, उनके स्तर, उनके लौकिक-पारलौकिक समस्त इच्छाओं को भली-भाँति जानता हूँ, देखता हूँ, सुनता हूँ, अनुभव करता हूँ किन्तु किसी को अथवा किसी के विषय में किसी अन्य को कुछ नहीं बताता हूँ। सभी पर चापा (ढक्कन) देकर रखता हूँ। कारण, किसी की चमड़ी के उतर जानेपर जैसे उसके अङ्ग अत्यधिक घृणित, देखने के अयोग्य अथवा अन्यों एवं स्वयं के लिये कष्टकारी होते हैं, उसी प्रकार अनर्थग्रस्त जीवों की भीतरी अवस्था अनेक बार अत्यधिक भयावह होती है। दूसरी ओर, किसी किशोर अथवा किशोरी की कैशोर-अवस्था में उसके सौन्दर्य को देखकर जिस प्रकार अनैतिक व्यक्ति उसकी अस्मिता को हरण कर लेते हैं, अपरिपक्व अवस्था में उसका सर्वनाश कर डालते हैं, उसी प्रकार भजन-राज्य में अपरिपक्व व्यक्ति स्वाभाविक रूप से भक्ति का अनुशीलन करके वर्धित होने वाले साधक को धन, प्रतिष्ठा इत्यादि प्रदान करके उसके सर्वनाश का प्रयत्न करते हैं। तुम सबके प्रति प्रीतियुक्त, तुम्हारा शुभ-चिन्तक, स्नेह-आशीर्वाद प्रदान करने वाला होने के कारण मैं तुम सब लोगों की अच्छाइयों तथा बुराइयों दोनों ही बातों को ढककर रखता हूँ। अगर सबकुछ सत्य-सत्य खोल कर रख दूँ, तब असुविधा होगी। जिस प्रकार माता-पिता बालक को अच्छाइयों, बुराइयों के विषय में भली प्रकार समझा-बुझाकर उसे समाज के साथ स्वेच्छापूर्वक बहुत कुछ करने देते हैं, उसके अतिरिक्त अन्य कोई उपाय नहीं होता। उसी प्रकार मैंने भी अब तुम लोगों को अधिकांश सबकुछ बतला दिया है। अब मेरा समय हो चला है, तुम लोग मेरी बातों को गाँठ बाँधकर रख लो, तुम्हारा मङ्गल होगा।”</p> <p class="ce-paragraph"> <b>नित्य द्रष्टा श्रील गुरुदेव </b><b></b></p> <p class="ce-paragraph"> एक समय श्रील गुरुदेव ने मर्दन के समय कहा, “हमने अपने गुरुमहाराज के आदर्श, उनकी शिक्षाओं का ठीक-ठीक रूप में पालन करके, उसका प्रचार करके जिस प्रकार ‘फल के द्वारा वृक्ष का, उसकी सर्वोत्तम नस्ल का परिचय प्राप्त होता है’, उसी प्रकार हमने अपने गुरुमहाराज के वास्तविक परिचय को जगत्‌में प्रतिष्ठित कर दिया है। अब तुम लोग हमारे विषय में वैसा ही प्रमाणित कर पाओगे या नहीं? हमें शुद्ध गुरु-परम्परा की विचार-धारा को प्रवाहित करने वाले के रूप में प्रतिष्ठित कर पाओगे या नहीं? मैं कहीं पर भी क्यों नहीं चला जाऊँ, कहीं पर भी क्यों नहीं रहूँ, वही से देखूँगा। वास्तव में इस कार्य को करने को ही मैं गुरु-दक्षिणा मानता हूँ।’”</p> <p class="ce-paragraph"> <b>परिचय प्रदानकारी</b><b></b></p> <p class="ce-paragraph"> एक अन्य समय श्रील गुरुदेव की मर्दन-सेवा चल रही थी और श्रीअमल कृष्ण प्रभु श्रील गुरुदेव के कक्ष में आये तथा श्रीपाद माधव महाराज की भाँति मुझे एवं श्रीमाधव प्रिय प्रभु को चाचा गुरु सम्बोधनकर कुछ कहने लगे, उसी समय श्रील गुरुदेव ने उन्हें बीच में ही टोकते हुये कहा, “इसको चाचा गुरु कहकर सम्बोधन क्यों कर रहे हो?” तब श्रीअमल कृष्ण प्रभु ने कहा, “गुरुदेव, ये श्रील भक्तिप्रमोद पुरी गोस्वामी महाराज के शिष्य हैं, उसी सम्बन्ध से मैं इन्हें चाचा गुरु कह रहा हूँ।” श्रील गुरुदेव ने कहा, “एक दृष्टिकोण से यह ठीक होने पर भी ये हमसे बहुत छोटे, हमारे शिष्य समान होने के कारण तुम्हारे गुरुभाई हैं, इन्हें आगे से चाचा गुरु कहकर मत पुकारना।”</p> <p class="ce-paragraph"> <b>ब्रह्म-गायत्री की अधिष्ठात्री श्रीमती राधिका</b><b></b></p> <p class="ce-paragraph"> एक अन्य समय श्रील गुरुदेव ने मर्दन के पश्चात् उठकर बैठते समय अपनी शिखा बाँधनी प्रारम्भ की और उपस्थित भक्तों से पूछा, “शिखा बाँधते समय कौन-सा मन्त्र बोलते हैं।” किसी एक भक्त ने उत्तर प्रदान किया, “ब्रह्म-गायत्री”। श्रील गुरुदेव ने कहा, “हाँ, जिस मन्त्र की अधिष्ठात्री देवी श्रीमती राधिका हैं उसी ब्रह्म-गायत्री का उच्चारण करना पड़ता है। अन्यान्य क्रियाएँ करने पर जो मन्त्र करने पड़ते हैं, मैं वह सब मन्त्र तो नहीं करता किन्तु यह ब्रह्म-गायत्री शिखा बाँधते समय स्वतः ही उच्चारित होने लगती है।”</p> <p class="ce-paragraph"> <b>श्रील गुरुदेव के लिये एक बड़ी असुविधा</b><b></b></p> <p class="ce-paragraph"> एक अन्य समय श्रील गुरुदेव ने मर्दन के समय कहा, “मेरे लिये आजकल एक बड़ी असुविधा है। मैं यदि किसी हजार दोष वाले व्यक्ति के एक-आधे अच्छे गुण को देखकर उसे उत्साह देने के लिये उसके उस गुण की प्रशंसा करता हूँ तो लोग उसकी वाह-वाह करने लगते हैं, मेरे मन को नहीं समझ पाते। किसी हजार गुण वाले व्यक्ति के एक-आधे दोष को देखकर एक सद्‌वैद्य की भाँति उसे पूर्णतः स्वस्थ करने हेतु यदि उस पर शासन करता हूँ तब तत्त्व-सिद्धान्त नहीं जानने वाले मूर्ख, भावुक लोगों का तो कहना ही क्या, बहुत प्राचीन भक्त भी उसी के अनुरूप उसे बहुत खराब व्यक्ति समझने लगते हैं। धर्म का तत्त्व बहुत गूढ़ है, बहुत कम लोग ही वास्तविक रूप में सूक्ष्मातिसूक्ष्म विचारों को ग्रहण कर पाते हैं।”</p> <p class="ce-paragraph"> <b>श्रील विश्वनाथ चक्रवर्ती ठाकुर के पदाङ्कानुसरणकारी</b><b></b></p> <p class="ce-paragraph"> श्रील गुरुदेव ने मर्दन के समय एक दिन बात करते-करते कहा, “हमारे गुरुमहाराज ने श्रील बलदेव विद्याभूषण प्रभु के समस्त विचारों को पुङ्खानुपुङ्ख आत्मसात् किया था। उनके आचार-विचार, कथा आदि में प्रायः यही लक्षित होता था। श्रील स्वामी महाराज ने भगवद्गीता को इतना अधिक आत्मसात् किया कि भागवत हो या फिर कुछ और, सभी की व्याख्या करते समय वे भगवद्गीता से उसे जोड़ देते थे। मैंने समस्त गौड़ीय आचार्यों में से श्रील विश्वनाथ चक्रवर्ती ठाकुर से ही प्रायः सब ग्रहण किया है। उनके ग्रन्थों, टीकाओं को पुनः-पुनः पढ़ने पर भी मेरा उन्हें छोड़ने का मन ही नहीं करता। मेरी कथाओं में भी प्रायः उन के विचारों की ही छाप दिखलायी पड़ती है। श्रील विश्वनाथ चक्रवर्ती ठाकुर को श्रील रूप गोस्वामी का अवतार माना जाता है।”</p> <p class="ce-paragraph"> भगवद्-प्रेरणा से कोई भी शुद्ध वैष्णव परम्परा के किसी भी आचार्य को आत्मसात् करके जब उसके अनुरूप आचार-प्रचार करता है तब उसका सबकुछ निर्मल, निर्भूल होता है। इसलिये भिन्न वैष्णव-आचार्यों में तारतम्य नहीं बल्कि वैशिष्ट्य का दर्शन करना चाहिये।</p> <p class="ce-paragraph"> <b>सत्-परामर्श प्रदाता</b><b></b></p> <p class="ce-paragraph"> एकदिन मर्दन के अन्त में श्रील गुरुदेव ने कहा, “श्रीवामन महाराज और मैं सब समय नये लोगों को मठ में योगदान देने हेतु प्रेरित करते थे। उन्हें ब्रह्मचारी, सन्यासी आदि के रूप में देखकर बहुत उत्साहित और प्रसन्नचित्त होते थे। जितने अधिक मठवासी, हमारा उतना ही अधिक आनन्द। किन्तु कुछ प्राचीन मठवासी ऐसे नहीं थे, मठ में आने के इच्छुक व्यक्ति को भी वे निरुत्साहित करते थे। मठ में बहुत झमेले हैं, तुम्हारी स्वतन्त्रता छिन जायेगी आदि अनेकों बातें कहकर वास्तव में उनका अकल्याण करते थे, किन्तु समझ नहीं पाते थे और हमारा विचार था कि रहते-रहते सत्सङ्ग के प्रभाव से अधिकांश लोग टिक जायेंगे तथा मठ की उन्नति के साथ-साथ अपने मङ्गल के भागीदार बनेंगे। तुम लोग कभी भी किसी को असत्‌-परामर्श मत देना, निरपेक्ष बात ही बतलाना। अपने दृष्टिकोण के अनुरूप सद्‌-परामर्श देना और स्वयं भी सदैव इसी प्रकार सद्‌-विचार का पालन करना। ”</p> <p class="ce-paragraph"> <b>नित्य नव-नवायमान ऊर्जा से युक्त</b><b></b></p> <p class="ce-paragraph"> एक समय श्रील गुरुदेव ने मर्दन के समय कहा, “सभी लोग मुझे पुनः-पुनः स्मरण कराते हैं कि मैं वृद्ध होता जा रहा हूँ, कभी-कभी मेरी शारीरिक अवस्था भी मुझे सङ्केत देती है कि अब आप वृद्ध होते जा रहे हैं, सारे काम थोड़ा धीर-स्थिर भाव से कीजिए; किन्तु मुझे स्वयं सदैव यही आविष्टता रहती है तथा अनुभव होता है कि मैं दिन-प्रतिदिन और अधिक युवा अथवा किशोर होता जा रहा हूँ, मुझमें अधिक ऊर्जा का सञ्चार हो रहा है, मेरी आयु अधिक नहीं बल्कि कम होती जा रही है। मेरे रूप में दिन-प्रतिदिन अधिक निखार आता जा रहा है।” किसी भक्त ने कहा, “गुरुदेव नित्य स्वरूप में तो आपकी आयु बहुत कम ही होगी।” श्रील गुरुदेव ने उत्तर दिया, “उसकी बात सुनने और समझने योग्य विरले हैं।” इतना कहकर उन्होंने नेत्र बन्द कर लिये तथा उसके बाद कुछ भी बात नहीं की। मैंने पहली बार ही श्रील गुरुदेव के कक्ष में उनकी उपस्थिति में ऐसा सन्नाटा अनुभव किया। सभी उपस्थित भक्त भी मौन अवस्था में ही बाहर आ गये।</p> <p class="ce-paragraph"> <b>‘</b><b>सादा जीवन उच्च विचार</b><b>’ </b><b>के मूर्त्तिमान् स्वरूप</b><b></b></p> <p class="ce-paragraph"> श्रील गुरुदेव प्राय: सभी भक्तों से ही कहते थे, “मेरी कथा को ध्यान से श्रवण करना। कथा को सुनने से ही तुम्हारी भक्ति में दृढ़ता आयेगी, निष्ठा होगी।” वास्तविकता भी है कि जब मैं श्रील गुरुदेव को व्यास-आसन पर बैठकर हरिकथा बोलते हुये सुनते थे तब वह अपने कक्ष वाले हमसे हँसी-ठठ्ठा करने वाले हमारे श्रील गुरुदेव से बिल्कुल ही अलग प्रतीत होते थे। मैं श्रील गुरुदेव के साथ पहले जिस प्रकार से व्यवहार करता था, दिन-प्रतिदिन क्रमश: उनके अत्यधिक गुरुत्वपूर्ण व्यक्तित्व का अनुभव करते-करते उस व्यवहार में भी बहुत अन्तर आता गया। उनके साथ घनिष्टतापूर्ण सम्बन्ध स्थापित करने की लालसा दृढ़वती ही होती गयी। श्रील गुरुदेव ‘सादा जीवन उच्च विचार’ के मूर्त्तिमान् स्वरूप थे। उच्चकोटि के व्रजरस रसिक श्रेष्ठ रूपानुग वैष्णव आचार्य, जगत् वन्दनीय होने पर भी श्रील गुरुदेव की इतनी अधिक सादगी वास्तव में उनमें अपना स्थान पाकर अर्थात् उनके द्वारा स्वीकृत होकर कृतकृतार्थ होती होंगी, ऐसा मेरे मन में आता है।</p> <p class="ce-paragraph"> <b>आज पर कल निर्भर</b><b></b></p> <p class="ce-paragraph"> एक समय श्रील गुरुदेव ने अपनी हरिकथा में कहा, “बहुत-से भक्त सोचते हैं कि गुरुदेव वृद्ध होते जा रहे हैं। अभी तो सब कुछ ठीक प्रकार से चल रहा है। किन्तु गुरुदेव के अप्रकट के बाद क्या होगा? किन्तु मैं कहता हूँ कि कल की चिन्ता करनी छोड़ दो। आज की चिन्ता करो। आज सही कार्य करोगे तो फलस्वरूप कल स्वत: ही ठीक हो जायेगा। आज हमारी उपस्थिति का पूर्ण लाभ उठाओ।”</p> <p class="ce-paragraph"> <b>आश्रितों के लिये लक्ष्य का निर्देश </b><b></b></p> <p class="ce-paragraph"> एक समय श्रील गुरुदेव ने अपनी हरिकथा में कहा, “श्रील सनातन गोस्वामी पाद ने स्वलिखित श्रीबृहद्भागवतामृत ग्रन्थ में श्रीप्रह्लाद महाराज और श्रीअम्बरीष महाराज को क्रमश: ज्ञानी भक्त तथा शुद्ध भक्त कहकर उल्लेख किया है। ज्ञानी भक्त श्रेणी में शुद्ध भक्त से निम्न है। किन्तु हम देखते हैं कि श्रीप्रह्लाद महाराज को भगवान् के नृसिंह रूप के दर्शन हुये, भगवान् ने उनके प्रति वात्सल्य प्रकटित करके उन्हें अपनी गोद में बैठाया, उन्हें अपनी जिह्वा के द्वारा चाटकर लाड़-प्यार किया, उन्हें वर प्रदान किया इत्यादि। श्रीप्रह्लाद महाराज सिद्ध पुरुष हैं। दूसरी ओर, श्रीअम्बरीष महाराज अभी साधक हैं, अपनी इन्द्रियों से भगवान् हृषीकेश की सेवा करते हैं, उन्हें भगवान् का दर्शन प्राप्त नहीं हुआ, न ही किसी वर की प्राप्ति हुयी, तब भी उन्हें श्रीप्रह्लाद महाराज से उच्च श्रेणी में रखने का कारण एक उदाहरण से समझो। जैसे मान लो कि दो बालक एक साथ विद्यालय में दसवीं कक्षा के छात्र हैं। उनमें से किसी एक के चपरासी पद पर नियुक्त पिता की मृत्यु हो गयी और अब उस छात्र को अपने पिता के स्थान पर चपरासी की सरकारी पक्की नौकरी मिल गयी, उसकी शिक्षा अब समाप्त हो गयी, शिक्षा पर होने वाला खर्च भी बच गया, पढ़ने की और कोई चिन्ता भी नहीं रही, साथ-ही प्रत्येक मास कमाई भी हो रही है। दूसरे छात्र की पढ़ाई चल रही है, खर्चा हो रहा है, वेतन तो कहीं से कुछ भी नहीं मिल रहा, फेल भी हो सकता है किन्तु तब भी उसने डॉक्टरी करने की ठान रखी है, प्रत्येक वर्ष उसी को लक्ष्य करके अग्रसर होता जा रहा है। अपने बड़े लक्ष्य को रखने के कारण वह अपने चपरासी के पद तक सीमित सहपाठी से श्रेष्ठ श्रेणी का है। इसी दृष्टिकोण से श्रील सनातन गोस्वामी ने श्रीअम्बरीष महाराज को उच्च श्रेणी में रखा है। इसी प्रकार तुम लोग भी अपना लक्ष्य राधा-दास्यम्‌ रखना। श्रीरूप मञ्जरी के आनुगत्य में लक्ष्य तत्तद्‌भावेच्छामयी वाला रखना। जागतिक दृष्टिकोण से उन्नत कुछेक लुभावनी वस्तुओं को देखकर उनसे आसक्त होने की तो बात ही क्या, वैकुण्ठीय लक्ष्मी-नारायण, रुक्मिणी-द्वारिकाधीश, कुब्जा-मथुरेश के प्रति भी आसक्त नहीं होना। सदैव ललिता सखी के गण में श्रीरूप मञ्जरी के आनुगत्य में युगल-किशोर की सेवा की ही अभिलाषा रखना। चातक की भाँति, अर्जुन की भाँति अपने इस लक्ष्य के अतिरिक्त अन्य किसी भी ओर दृष्टिपात मत करना।”</p> <p class="ce-paragraph"> <b>श्रील गुरुदेव की इच्छा</b><b></b></p> <p class="ce-paragraph"> एक समय श्रील गुरुदेव ने मथुरा मठ में हरिकथा करते हुये कहा, “राजा अशोक के समय में आजकल जैसी आधुनिक परिवहन आदि की कोई सुविधा नहीं थी किन्तु तब भी उन्होंने पैदल-पैदल हजारों लोगों को यहाँ-से-वहाँ भेजकर बहुत दूर देशों तक बौद्धधर्म का प्रचार कराया। आजकल अनेक प्रकार की सुविधाएँ हैं, हम यदि इच्छा करेंगे तो भगवान् हमारी इच्छा अवश्य ही पूर्ण करेंगे। किन्तु अधिकांशत: हम इच्छा ही नहीं करते, इसलिये भगवान् भी क्या करें? नहीं तो आज हम जितने लोग यहाँ पर बैठे हैं, वे ही बहुत-से स्थानों पर महाप्रभु की वाणी का, प्रेमधर्म का प्रचार सर्वत्र कर सकते हैं।”</p> <p class="ce-paragraph"> <b>श्रील गुरुदेव की शुभेच्छा</b><b></b></p> <p class="ce-paragraph"> लगभग वर्ष 1996 अथवा वर्ष 1997 में श्रील गुरुदेव ने कार्त्तिक मास की समाप्ति पूर्णिमा के दिन कहा, “जब मैं छोटा था, मैंने अपनी पाठ्‌य-पुस्तक में एक लक्कड़हारे की कहानी पढ़ी थी। उसके चार पुत्र थे। अपनी वृद्धावस्था में उस लक्कड़हारे ने अपने पुत्रों को एक विशेष शिक्षा देने के लिये एक साथ बुलाया तथा बहुत सी लकड़ियों को एक साथ बाँधकर रखा गया गठ्‌ठा उन सबको दिखलाते हुये उनमें से एक को कहा, ‘तुम कुल्हाड़ी लेकर बिना खोले इस गठ्‌ठे की लकड़ियों को काटो।’ बहुत देर तक प्रयास करने पर भी जब उनका वह पुत्र विशेष कुछ नहीं कर पाया, तब उन्होंने उसके हाथ से कुल्हाड़ी लेकर अपने दूसरे पुत्र को भी वैसा ही करने के लिये कहा। उसे भी असफल होते देखकर उन्होंने क्रमश: तीसरे और चौथे पुत्र से भी वैसा ही कराया, किन्तु सभी असफल रहे। बाद में, उस वृद्ध व्यक्ति ने अपने हाथों से लकड़ी के गठ्‌ठे को खोल दिया, लकड़ियों को इधर-उधर बिखेर दिया तब फिर अपने सबसे कमजोर पुत्र को उन लकड़ियों को काटने के लिये कहा तथा उसी ने अतिशीघ्र सब लकड़ियों को काट दिया। बाद में, उस वृद्ध व्यक्ति ने इसी के माध्यम से अपने पुत्रों को शिक्षा दी कि ‘देखो, इसी प्रकार यदि तुम एक साथ प्रेम-प्रीतिपूर्वक बंधकर रहोगे, तो शत्रु बहुत बलवान् होने पर भी तुम्हारा कुछ नहीं बिगाड़ पायेंगे, किन्तु यदि तुम अलग-अलग हो जाओगे, तो कोई कमजोर व्यक्ति भी तुम्हें सहज ही पराजित कर देगा।” तत्पश्चात्‌ श्रील गुरुदेव ने उपस्थित समस्त आश्रितों को लक्ष्य करते हुये कहा, “इसी प्रकार तुम लोग भी सभी मिल-जुलकर रहो, तभी बहुत बल रहेगा अन्यथा कमजोर हो जाओगे। श्रीवामन महाराज, श्रीत्रिविक्रम महाराज और मैं सब समय जैसे एक साथ एक उद्देश्य को लेकर चलते थे, तुम लोग भी वैसा ही करो। असुविधाएँ नहीं आयेंगी, ऐसी बात नहीं, किन्तु वे तुम्हारा अनिष्ट नहीं कर पायेंगी।”</p> <p class="ce-paragraph"> <b>श्रील गुरुदेव का कृपामय वरदान</b><b></b></p> <p class="ce-paragraph"> एक अन्य समय श्रील गुरुदेव ने हरिकथा में कहा, “आजकल बहुत-से भक्त आकर मुझसे पूछते हैं, महाराज हम तीन वर्ष से हरिनाम कर रहे हैं, हमारा शुद्ध हरिनाम कब होगा? कोई कहता है मुझे पन्द्रह दिन हो गये हरिनाम करते हुये, मेरा चित्त मार्जित और कितने दिन में होगा? ऐसी बातें पूछने के लिये हमारे पास मत आओ। शबरी की युवावस्था में उसके गुरु मातङ्ग मुनि ने उससे कहा था, ‘पुत्री, भगवान् राम तुम्हारे आश्रम में आयेंगे।’ किन्तु राम उसके आश्रम में जब आये थे तब वह वृद्धावस्था में थी। तब भी उसके मन में एकबार भी नहीं आया था कि गुरुजी ने तो कहा था कि भगवान् राम आयेंगे, किन्तु इतने वर्ष बीत गये, वो तो आये नहीं? उसे अपने गुरु के वचनों पर दृढ़ विश्वास था। वह सोचती थी कि आज हो, कल हो अथवा वर्षों बाद हो, भगवान् राम अवश्य ही मेरी कुटिया में आयेंगे। वह कभी भी निरुत्साहित नहीं हुयी। उसने प्रतिदिन अपने आश्रम को उसी प्रकार स्वच्छ किया तथा प्रीतिपूर्वक पुष्प-चयन, बेर आदि फलों को एकत्रित किया, मानो आज ही भगवान् राम उसके आश्रम में आयेंगे। इसी प्रकार तुम भी गुरुके वचनों में विश्वास रखो। श्रीरूप गोस्वामी के श्लोक उत्साहात्‌ निश्चयात्‌ धैर्यात्—आदि के सार को धारण करो।</p> <p class="ce-paragraph"> श्रीवाल्मीकि पर रत्नाकर के रूप में जब श्रीनारद की कृपा हुयी थी तब उनके मुख से राम नाम तक भी नहीं निकल पा रहा था, किन्तु साठ हजार वर्षों तक श्रीनारद जी के निर्देशानुसार भजन करने पर अन्तत: वे भगवान् राम के अत्यन्त प्रिय बन गये। ‘उल्टा नाम जपत जग जाना, बाल्मीकि भय ब्रह्म समाना।’ सम्पूर्ण राम-चरित्र भगवान् राम की इस जगत् में हुयी लीला से पहले ही उनके हृदय में स्फुरित हो उठा।”</p> <p class="ce-paragraph"> इसलिये अत्यधिक उत्साहपूर्वक गुरु के द्वारा बतायी गयी पद्धति के अनुसार चलते चलो। पहले कितने जन्म हो चुके हैं क्या हमें स्मरण है? नहीं। इसलिये यदि आठ-दस जन्मों में भी हम भगवान् की सेवा में साक्षात् रूप में लग जायेंगे, तो उसे बहुत देर मत मानना। किन्तु अपने भक्ति-साधन में कभी आलस्य मत करना।”</p> <p class="ce-paragraph"> <b>अप्राकृत हरिकथा के अद्भुत स्रोत</b><b></b></p> <p class="ce-paragraph"> एकदिन मथुरा में श्रील हरिदास ठाकुर की तिरोभाव-तिथि के उपलक्ष में श्रील गुरुदेव ने बहुत-से भक्तों को कथा बोलने के लिये खड़ा किया। मुझे श्रील हरिदास ठाकुर के विषय में वर्षों तक श्रवण करते हुये जो ज्ञात था, विभिन्न भक्तों ने क्रमश: वह सबकुछ कह सुनाया। अन्त में जब श्रील गुरुदेव ने हरिकथा करने हेतु मङ्गलाचरण प्रारम्भ किया तब मुझे प्रतीत हुआ कि श्रील गुरुदेव पुन: उन्हीं चरित्रों का ही कुछ विस्तारपूर्वक वर्णन करेंगे। जब श्रील गुरुदेव ने कथा प्रारम्भ की तब उन्होंने सभी के समक्ष एक प्रश्न रखा कि श्रील हरिदास ठाकुर ने कभी श्रीजगन्नाथजी के दर्शन किये या नहीं? मेरा तो कहना क्या सभी प्राचीन-से-प्राचीन भक्तों ने भी उत्तर दिया, ‘नहीं’। क्योंकि किसी ने भी इस प्रसङ्ग को सुना ही नहीं था। श्रील गुरुदेव ने कहा, “चैतन्य-चरितामृत में रथ-यात्रा का प्रसङ्ग देखना, श्रीमन्महाप्रभु के द्वारा रथ के आगे-पीछे कीर्त्तन करने हेतु बनायी गयी मण्डलियों के प्रसङ्ग में श्रील हरिदास ठाकुर का वर्णन मिलता है। अत: रथ-यात्रा के समय श्रील हरिदास ठाकुर भगवान् श्रीजगन्नाथ जी का दर्शन करते थे।” इस प्रकार मुझे अनेक सभाओं में प्रतीत होता था कि श्रील गुरुदेव पुन: किसी प्रसङ्ग को दोहरायेंगे किन्तु प्रत्येक बार ही श्रील गुरुदेव नूतन-नूतन रहस्यों को उद्‌घाटित करते थे। श्रील रूप गोस्वामी की तिरोभाव-तिथि के उपलक्ष में आयोजित तीन दिवसीय सभा हो अथवा राधाष्टमी, जन्माष्टमी आदि के समय आयोजित सभाएँ हों, श्रील गुरुदेव की दो-चार मिनट की कथा भी विद्वान्-से-विद्वान् लोगों की घण्टों-घण्टों की कथाओं पर भारी पड़ती थी। मुझे स्मरण है कि श्रील गुरुदेव के राधाकुण्ड के विषय में छपे दो पृष्ठ के प्रबन्ध को पढ़कर ‘राधा-कुण्ड महिमा-माधुरी’ नामक लगभग दो-अढ़ाई सौ पृष्ठ वाले ग्रन्थ के लेखक श्रीमहानिधि महाराज ने आनन्दपूर्वक ही मेरे समक्ष कहा था, ‘In front of this two page Article written by Narayan Maharaja, my whole [Radhakund Mahima Madhuri] book’s mahima madhuri became faded, defeated and seems incomplete &amp; insignificant. अर्थात् नारायण महाराज के द्वारा लिखित दो पृष्ठ के प्रबन्ध ने मेरे [राधाकुण्ड महिमा माधुरी] ग्रन्थ की महिमा-माधुरी को फीका कर दिया है, पराजित कर दिया है। मेरा ग्रन्थ इस प्रबन्ध के समक्ष अपूर्ण तथा नगन्य है।’</p> <p class="ce-paragraph"> वास्तव में श्रील गुरुदेव की प्रत्येक कथा श्रोताओं की चित्तवृत्ति को एक अत्यधिक उन्नत स्तर पर ले जाती थी, उनके हृदय को, आत्मा को सुप्रसन्न करके आनन्द में उन्मादग्रस्त कराके नृत्योत्सव में प्रविष्ट करा देती थी, उस समय लोगों की भीड़, कमरों में सोने की असुविधा, शोर, सार्वजनिक शौचालय, बिजली का अधिकांशत: नहीं होना, न-जाने कितनी ही प्रकार की असुविधाएँ परेशान करने की तो बात ही क्या, मन में भी नहीं आती थी। प्रत्येक दिन ही अप्राकृत त्यौहार(पर्व) जैसा प्रतीत होता था।</p> <p class="ce-paragraph"> <b>आश्रितों की निष्ठा को वर्धित करने वाले</b><b></b></p> <p class="ce-paragraph"> श्रील गुरुदेव ने जब कोलकत्ता माणिक तला स्थित मठ को श्रीवामन गोस्वामी गौड़ीय मठ नाम दिया तब किसी एक भक्त ने श्रील गुरुदेव से कहा, “कहाँ तो वेदान्त समिति के लोग आपकी सर्वत्र निन्दा करते हैं, आपके ऊपर एक लाख रुपये जैसी छोटी रकम का उल्लेखकर आपको समिति से बाहर कर देने की बात अपनी पत्रिका में छापते हैं, श्रील वामन गोस्वामी महाराज के साथ स्थित आपकी प्रात: स्मरणीय भजन-कुटीर में आपका लेशमात्र चिह्न रखने की बात तो क्या, उसे एक Storage Room की भाँति व्यवहार करते हैं और दूसरी ओर आप मठ को श्रीवामन गोस्वामी गौड़ीय मठ नाम दे रहे हैं!!” अभी उस भक्त की बात सम्पूर्ण भी नहीं हुयी थी कि श्रील गुरुदेव ने बीच में उन्हें रोकते हुए कहा, “क्या मैं उनके जैसी चित्तवृत्ति वाला बन जाऊँ? वो अपने स्तर के अनुसार तथा मैं अपने स्तर के अनुसार ही तो क्रिया करूँगा। व्यर्थ ही भक्त होने का अभिमान रखने वाले मूर्ख लोग अपने भोगों की अपूर्त्ति हेतु कुपित होकर वैष्णवों के चरणों में अपराध करते हैं। तुम्हें इन सब वस्तुओं में अपने दिमाग को लगाने की कोई आवश्यकता नहीं है। जो उसमें अपने दिमाग को लगाते हैं, उनसे भी दूर रहना।”</p> <p class="ce-paragraph"> श्रील गुरुदेव अपने ज्येष्ठ गुरुभ्राता श्रीश्रीमद्भक्तिवेदान्त वामन गोस्वामी महाराज तथा श्रीश्रीमद्भक्तिवेदान्त त्रिविक्रम गोस्वामी महाराज के प्रति अपने आचार-विचारों के द्वारा सदैव अपने आश्रितजनों की निष्ठा को वर्धित करते थे। अपनी हरिकथाओं में उन्हें अपने शिक्षागुरु कहकर सम्बोधित करते थे। श्रील त्रिविक्रम गोस्वामी महाराज की समाधि के प्रथम दर्शन के समय श्रील गुरुदेव ने उपस्थित समस्त आश्रित-भक्तों से कहा, “आप लोग मेरे चित्रपट के साथ सदैव श्रीवामन महाराज, श्रीत्रिविक्रम महाराज के चित्रपट रखना तभी तुम्हारे द्वारा मेरी ठीक-ठीक से सेवा होगी, अन्यथा नहीं।” श्रील गुरुदेव की कृपा से प्राय: उनके समस्त आश्रितों की श्रील गुरुदेव के उपरोक्त ज्येष्ठ गुरु-भ्राताओं के साथ बहुत कम सङ्ग होने पर भी सदैव उनके प्रति गुरुबुद्धि रही है, यह हमारे लिये अत्यन्त गर्व की बात है।</p> <p class="ce-paragraph"> <b>उदार चरित्र सम्पन्न</b><b></b></p> <p class="ce-paragraph"> श्रील गुरुदेव बहुत उदार चरित्र के थे। एक समय उन्होंने श्रीरसानन्द प्रभु (वर्त्तमान श्रीभक्तिवेदान्त श्रीधर महाराज) को श्रीनवद्वीप धाम परिक्रमा के समय अपनी श्रीदेवानन्द गौड़ीय मठ स्थित भजन-कुटीर में मर्दन के समय कहा, “तुम पुराने भक्त हो, मैं तुम्हें संन्यासी वेश में देखना चाहता हूँ। तुम्हें बहुत दिनों से कह रहा हूँ किन्तु तब भी तुम सङ्कोच कर रहे हो। कहीं तुम्हारे सङ्कोच का कारण यह तो नहीं है कि बाद में तुम्हारे दीक्षा-गुरुमहाराज के मठ वाले भक्त तुम्हें स्वीकार नहीं करेंगे। यदि ऐसा है तो तुम वहाँ से संन्यास ले लो। समिति में मैं अपने आप समाञ्जस्य करा दूँगा।” किन्तु श्रीरसानन्द प्रभु ने कहा, “नहीं महाराज, ऐसी कोई बात नहीं है। मगर मैं अभी नहीं बाद में संन्यास लूँगा।”</p> <p class="ce-paragraph"> इस प्रकार श्रील गुरुदेव समय-समय पर बहुत से भक्तों को संन्यास ग्रहण करने के लिये कहते थे। मठवासियों में से बहुत से भक्त इस बात को सुनकर ही भयभीत हो जाते थे। जब श्रील गुरुदेव ने अपनी अस्वस्थ-लीला प्रारम्भ की, तब उनके आश्रितों पर व्रजाघात हुआ, सभी भिन्न-भिन्न परिस्थितियों की कल्पना करके भयभीत हो गये। जिन भक्तों को श्रील गुरुदेव पुन:-पुन: संन्यास लेने की बात कहते थे, उनमें से कुछ भक्तों ने श्रील गुरुदेव से उनकी अस्वस्थ-लीला के समय ही संन्यास ग्रहण किया। मैंने भी अपने गुरुमहाराज नित्यलीला प्रविष्ट श्रीश्रीमद्भक्तिप्रमोद पुरी गोस्वामी महाराज की तिरोभाव-तिथि पर श्रील गुरुदेव से संन्यास प्राप्त किया। श्रील गुरुदेव ने मन्त्र देने के पश्चात् केवल इतना ही कहा, “तुमने संन्यास लेकर मुझे प्रसन्न कर दिया। बहुत से भक्तों ने मुझसे संन्यास नहीं लेकर मुझे निराश भी किया है। तुम हमारी तरह सब समय आवश्यकता अनुरूप सेवा करते-करते ही व्यस्त रहना।” सम्भवत: मुझे ही श्रील गुरुदेव ने अपनी प्रकटलीला में अन्तिम बार गोपीभाव मन्त्र प्रदान किया था अर्थात् मैं ही उनका अन्तिम संन्यासी भृत्य हूँ।</p> <p class="ce-paragraph"> <b>प्रार्थना एवं वाञ्छा</b><b></b></p> <p class="ce-paragraph"> इस प्रकार श्रील गुरुदेव की अनेक कथाएँ हैं, उनके सदुपदेश हैं, उनका कोई कितना वर्णन कर सकता है। केवल स्वयं को ही पुन: स्मरण कराने, उत्साहित करने, पवित्र करने के उद्देश्य से मैंने कुछ लिखना प्रारम्भ किया था, किन्तु अब प्रतीत हो रहा है कि मैंने छोटी-सी बात को, लिखने में अपनी अपटुता के कारण, बहुत बड़े आकार में लिख दिया है। श्रील कविराज गोस्वामी कहते हैं, “मितञ्च सारञ्च वचो हि वाग्मिता अर्थात् कम शब्दों में बड़ी बात बोल देना ही विद्वत्ता है।” किन्तु मैं एक लेखक तथा विद्वान् नहीं होने के कारण कम शब्दों में कुछ नहीं कह पाया और बहुत-सा लिखने पर भी सार में बहुत कम ही श्रील गुरुदेव की बातें बता पाया। इसके लिये मैं सभी से क्षमा-प्रार्थी हूँ। अन्त में केवल यह कहकर ही मैं लिखना सम्पूर्ण करना चाहता हूँ कि श्रील गुरुदेव की अहैतुकी कृपा से मेरे तथा मेरे जैसे अगणित लोगों की Vocabulary में रागात्मिक, रागानुगा, शृङ्गार रस, उन्नत-उज्ज्वल रस, यावदाश्रयवृत्ति, ससम्वेद्यदशा, सम्भोगेच्छामयी, तत्तद्भावेच्छामयी, रूपानुग, भागवतीय-गुरु-परम्परा, मान, प्रणय, राग, अनुराग, मोदन, मादन, महाभाव, रसिक, भावुक, मञ्जरी, किङ्करी, मर्दनिया, विरहिणी राधा, संयोगिनी राधा, वृषभानुनन्दिनी राधा, द्वारिकाधीश कृष्ण, मथुरेश कृष्ण, व्रजेन्द्रनन्दन कृष्ण, गोदावरी वाले महाप्रभु, जगन्नाथपुरी वाले महाप्रभु, नवद्वीप वाले महाप्रभु, विरह, उन्माद, उद्‌घूर्णा…इत्यादि शब्द प्रविष्ट हुये हैं। उनकी हरिकथा, उनका सङ्ग, उनके दर्शन, उनकी कृपा, उनका शासन, उनका स्नेह, उनका आश्रय आदि सबकुछ जन्म-जन्मान्तर प्रार्थनीय है, वाञ्छनीय है, किसी परम सौभाग्य से किसी भी जन्म में उनके पुन: दर्शन अथवा सङ्ग प्राप्त होने तक मैं उनके द्वारा मेरे जीवन में Introduce किये गये अप्राकृत शब्दों एवं उनके अन्तर्निहित भावों का अनुशीलन कर सकुँ, उनके द्वारा प्रदर्शित विचार-धारा में निष्णात हो जाऊँ, उनके हृदय की वार्ता को समझने में समर्थ हो जाऊँ, पालन करने में निपुण होकर एक सद्‌शिष्य के रूप में प्रस्तुत हो पाऊँ—यही कामना है तथा इसकी सिद्धि भी उन्हीं की कृपा पर निर्भर है।</p> <p class="ce-paragraph"> चक्षु दान दिला जेई, जन्मे-जन्मे प्रभु सेई।</p> <div class="my-8 text-saffron-300"> <div class="text-xl font-semibold text-center"> वाञ्छा कल्पतरुभ्यश्च कृपा सिन्धूभ्य: एव च,<br />पतितानाम्‌ पावनेभ्यो: वैष्णवेभ्यो: नमो नम:। </div> </div> </div> </div> </div> </main> <div id="footer" class="w-full bg-dark text-gray-100 py-2 px-4"> <div class="container xl:container-xl mx-auto flex justify-around flex-grow"> <div><a class="font-semibold" href="/note-from-seva-team" title="A Note from the Editorial Team">A Note from the Editorial Team</a></div> <div class="hidden sm:block">2021 &copy; All rights reserved</div> <div><a class="font-semibold" href="/contact" title="Contact Us">Contact Us</a></div> </div> </div> </div> </body></html>